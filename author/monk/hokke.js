var post_txt = `
<h1 class="title">বৌদ্ধ অর্থনীতি : দরিদ্রতা, অসমতা ও উন্নয়ন</h1>
	<div class="post_box">
	<div class="post_txt">
	<p class="txt"><span>পশ্চিমা অর্থনৈতিক দর্শন </span><span>‘</span><span>আত্মা</span><span>’</span><span>র সঙ্গে সম্পর্কিত। </span><span>‘</span><span>আত্মা</span><span>’</span><span>র অনেক সমার্থজ্ঞাপক শব্দ রয়েছে; যেমন : নিজের, আমিত্ব, লাভ, সুবিধা, মুনাফা, সম্পদ, অগ্রগতি, কল্যাণ, সফলতা, অহংবোধ ইত্যাদি। সাধারণত বলা হয় </span><span>‘</span><span>আত্মা</span><span>’</span><span> শব্দটি মানুষের সামাজিক এবং অর্থনৈতিক উন্নয়নের সফলতার বিভিন্ন উপাদানের সঙ্গে জড়িত; যেমন : অর্থনীতি, রাজনীতি, শিক্ষা, স্বাস্থ্য ইত্যাদি। তাই </span><span>‘</span><span>আত্মা</span><span>’</span><span> ধারণাটি মানুষের অর্থনৈতিক উন্নয়ন এবং সামাজিক অগ্রগতিকেই নির্দেশ করে।</span></p>
	<p class="txt"><span>বৌদ্ধধর্ম কিন্তু আত্মা বা সত্ত্বের ধারণাকে সম্পূর্ণ অস্বীকার করে মানবচিন্তার ইতিহাস এক অনন্য ধারণার সৃষ্টি করেছে। বুদ্ধের শিক্ষানুসারে সত্ত্ব বা আত্মা হলো অন্ধবিশ্বাস যা নিজের স্বার্থপর আকাঙ্ক্ষা, তৃষ্ণা, আসক্তি, ঘৃণা, অহংকার, অহংবোধ ও অন্যান্য কলুষতার উদ্রেক করে এবং মানবজীবনে দুঃখ-কষ্ট সৃষ্টি করে। বুদ্ধের মতে অনাত্মা। পালি ত্রিপিটকের বহু জায়গায় বুদ্ধ বলেছেন, </span><span>“</span><span>যা অনিত্য তা দুঃখ, যা দুঃখ তা অনাত্মা।</span><span>”</span><span> বুদ্ধের মতে সমস্ত কিছুই অনিত্য, সর্বদা পরিবর্তনশীল। কোনো কিছুই ধ্রুব বা নিত্য নয়। তাই সবকিছুই দুঃখময়। আর সবকিছুকেই নিজের ইচ্ছেমতো নিয়ন্ত্রণ করা যায় না বিধায় অনাত্মা। এদিক থেকে বলতে গেলে বুদ্ধের অনিত্য-দুঃখ-অনাত্মা দর্শন অর্থনৈতিক উন্নয়নকে নিরুৎসাহিত করে। </span></p>
	<p class="txt"><span>আবার অন্যদিকে পালি ত্রিপিটক ও অর্থকথা মানুষের আর্থসামাজিক উন্নয়ন নিয়েও ব্যাখ্যা করে। তথাগত বুদ্ধ মানুষের সম্পত্তি অর্জন, যথাযথ ব্যবহার, সম্পত্তিলাভ এবং আর্থসামাজিক ব্যবস্থা নিয়ে কথা বলেছেন। অর্থনীতিবিদ </span><span>‘</span><span>সকুমাচার</span><span>’</span><span> বৌদ্ধ দেশগুলোতে গবেষণা-নিরীক্ষা করে শীল বা সদাচার এবং সৎ জীবিকার ওপর প্রতিষ্ঠিত অর্থনীতিকে </span><span>‘</span><span>বৌদ্ধ অর্থনীত</span><span>’</span><span> বলে নামকরণ করেছেন। এ বৌদ্ধ অর্থনীতি মানসিক স্বাস্থ্য, আধ্যাত্মিক মূল্য ও অষ্টাঙ্গিক মার্গের ওপর প্রতিষ্ঠিত।</span></p>
	<p class="txt">প্রতীত্যসমুৎপাদে বুদ্ধ বলেছেন, নামরূপ থেকে ষড়ায়তন, ষড়ায়তন থেকে স্পর্শ, স্পর্শ থেকে তৃষ্ণার উৎপত্তি হয়। আর একজন মানুষের তৃষ্ণা যত বাড়তে থাকে সমানুপাতিক হারে অভাবের পরিমাণটাও ক্রমশ বাড়তে থাকে। মানুষের অর্থনৈতিক সমস্যা সৃষ্টি হয় এ অসীম অভাব থেকেই। </p>
	<p class="txt"><span>অর্থনীতিবিদ এল. রবিন্সের মতে সমাজে তিনটি মৌলিক অর্থনৈতিক সমস্যা রয়েছে : অসীম অভাব, সীমিত সম্পদ ও সম্পদের বিকল্প ব্যবহার। সৃষ্টির পর থেকে মানুষ অভাবের সঙ্গে সংগ্রাম করে চলেছে। একটি অভাব পূরণ হতে-না-হতে আরেকটি অভাব মানুষের সামনে এসে দেখা দেয়, এটিই হলো অসীম অভাব। যাবতীয় অর্থনৈতিক সমস্যা সৃষ্টি হয় এ অসীম অভাব থেকে। তথাগত বুদ্ধও মানুষের অসীম অভাবের কথা বলেছেন, তবে একটু অন্যভাবে। তিনি ঠিক সরাসরি অসীম অভাবের কথাটি বলেননি। অসীম অভাবের পরিবর্তে তিনি </span><span>‘</span><span>তৃষ্ণা</span><span>’</span><span> শব্দটি ব্যবহার করেছেন। মানুষের তৃষ্ণার শেষ নেই। তৃষ্ণা দুঃখমুক্তি নির্বাণ প্রত্যক্ষ করতে দেয় না। বুদ্ধের মতে জগতে সকল প্রকার দুঃখ-কষ্ট-ভোগান্তি সবকিছুই এ তৃষ্ণা থেকে উৎপন্ন হয়। তৃষ্ণার কারণেই সমাজে সম্পদের অসম বণ্টন ও দরিদ্রতা দেখা দেয়। দরিদ্রতা ও অসমতা হলো অন্যতম অর্থনৈতিক সমস্যা।</span></p>
	<p class="txt">দৈনিক প্রথম আলোর এক প্রতিবেদনে বলা হয় বিশ্বের শীর্ষ আট ধনীর যে সম্পদ আছে, তা বিশ্বের অর্ধেক মানুষের হাতে থাকা সম্পদের সমান। এই আট ধনী চাইলে পৃথিবীর অর্ধের মানুষের সম্পদ কিনতে পারবেন।<sup class="calibre2">১</sup> একদিকে পৃথিবীর আট ধনী ব্যক্তির হাতের বিপুল পরিমাণ সম্পদ, অন্যদিকে এশিয়া ও আফ্রিকায় ক্ষুধা, পুষ্টিহীনতা, শিক্ষা, চিকিৎসা ও নিরাপদ বাসস্থানের অভাবে খোলা আকাশের নিচে রয়েছে অসংখ্য মানুষ। বন্যা, খরা, ঝড়, জলোচ্ছ্বাস, যুদ্ধ, সন্ত্রাস ইত্যাদিসহ প্রাকৃতিক এবং মনুষ্যসৃষ্ট দুর্যোগে মানুষ প্রতিনিয়ত উদ্বাস্তু হচ্ছে। সম্পদহীন হতদরিদ্র স্বাধীন মানুষ উদ্বাস্তুতে পরিণত হচ্ছে। সম্পদের অসম বণ্টনের কারণেই পৃথিবীর আট ব্যক্তির হাতেই অর্ধেক মানুষের সম্পদ। </p>
	<p class="txt">উন্নয়নশীল দেশে ২০% জনসংখ্যা আয় করে মোট আয়ের ৫১%, আর ৪০% জনসংখ্যা আয় করে মোট আয়ের মাত্র ১২%। এ আয় অসমতার কারণে তৃতীয় বিশ্বে দরিদ্র মানুষের সংখ্যা বেশি। অনুন্নত দেশে ধনী-গরিবের এ ব্যবধান আরও প্রকট। এ আয় অসমতা বিষয়টি অর্থনীতিতে লরেন্স রেখার মাধ্যমে ব্যাখ্যা করা হয়। যা-ই হোক, চরম দরিদ্রতা হলো জনসংখ্যার সে অংশ যারা পর্যাপ্ত সম্পদ দিয়ে তাদের মৌলিক প্রয়োজনগুলো মেটাতে সমর্থ হয় না। অপর্যাপ্ত সম্পদের অসম বণ্টনের কারণে এ দরিদ্রতা সৃষ্টি হয়। পুষ্টিহীনতা, ন্যূনতম স্বাস্থ্যসেবা, মানসম্মত শিক্ষা, নিরাপদ বাসস্থান ইত্যাদি মৌলিক প্রয়োজনগুলোর অভাব রয়েছে পৃথিবীর প্রায় এক-তৃতীয়াংশ মানুষের।</p>
	<p class="txt">বুদ্ধ বলেছেন, জগতে দুঃখ আছে। দরিদ্রতা দুঃখের অন্যতম কারণ। দুঃখ থেকে মুক্তির জন্য তিনি বিভিন্ন সূত্রে দারিদ্র বিমোচনের কথাও বলেছেন। তিনি মনে করতেন সম্পদের অসম বণ্টনের ফলে সৃষ্টি হয় দরিদ্রতা। তথাগত বুদ্ধ সিগালোবাদ, দীর্ঘাজানু, কুটদণ্ড, চক্কবত্তী সিংহনাদ সূত্রে সম্পদ উৎপাদন, বণ্টন ও মানুষের কল্যাণে সম্পদ ব্যয় করার বিধান ব্যাখ্যা করেছেন। </p>
	<p class="txt">দীর্ঘনিকায়ে কুটদণ্ড সূত্রে বলা হয়েছে, সম্পদের অসম বণ্টননীতির ফলে সমাজে কিছু মানুষের হাতে প্রচুর অর্থ-ধনসম্পদ থাকে আর বেশিরভাগ মানুষ দরিদ্রতার মাঝে অবস্থান করে। ফলে সমাজে-রাষ্ট্রে শান্তি-শৃঙ্খলা এবং ন্যায়বিচার ব্যাহত হয়। সমাজে চোর, ডাকাত, ছিনতাইকারী ও নগর লুণ্ঠনকারী দস্যুর প্রাদুর্ভাব ঘটে। রাজা যদি মনে করেন যে এই দস্যুগুলোকে আমি বধ, বন্ধন, দমন, হানি, নিন্দা করব, তাহলে কিন্তু এসব প্রাদুর্ভাব হবে না। দরিদ্রতাও কমে যাবে না। বুদ্ধ বলেছেন, রাজ্যে যারা কৃষিকার্য ও পশুপালন উৎসাহী রাজা তাদের বীজ, ধান্য, খাদ্য ও পশু প্রদান করুন। একবার দেওয়ার পর না হলে পুনরায় দান করুন। যারা ব্যবসা-বাণিজ্য করতে আগ্রহী রাজা তাদের মূলধন প্রদান করুন। যারা রাজকার্য করে, রাজা তাদের আহার্য ও বেতন বৃদ্ধি করুন এবং কর্মানুযায়ী পুরস্কার দেওয়ার বন্দোবস্ত করুন। এতে রাজার ও জনগণের আয় বাড়বে। রাজ্যের সকলে নিজ নিজ কর্মে নিযুক্ত থাকলে অভাব দূর হবে, তখন যাবতীয় উপদ্রব-সমস্যা আর থাকবে না। রাজ্যে প্রজাদের জীবনে সুখশান্তি আসবে। কূটদন্ত সূত্রে আয় অসমতা দূরীকরণে এ পলিসি দেখে আমার অর্থনীতির রাজস্বনীতির কথা মনে পড়ে গেল। কোনো দেশে অর্থনৈতিক মন্দা সৃষ্টি হলে তা কাটিয়ে ওঠার জন্য সরকার তার ব্যয় বাড়ায়, বিনিয়োগ বাড়ায় এতে কর্মসংস্থানের সুযোগ সৃষ্টি হয়, জনগণের আয় বৃদ্ধি পায়, সেই সঙ্গে জাতীয় আয় বাড়ে, একেই সংক্ষেপে অর্থনীতিতে রাজস্বনীতি বলা হয়। দরিদ্রতার অন্যতম কারণ হচ্ছে কর্মসংস্থানের অভাব। কূটদণ্ড সূত্রে রাজার পরিবর্তে আমরা সরকার শব্দটি ব্যবহার করতে পারি। সরকারকে ব্যয় ও বিনিয়োগ বাড়াতে হবে, এতে কর্মসংস্থানের সৃষ্টি হবে, জনগণের মাথাপিছু আয় বাড়বে এবং দারিদ্র মোচন সম্ভব হবে।</p>
	<p class="txt">বুদ্ধ মনে করতেন, প্রজাদের ভালো-মন্দ, সুখ-দুঃখ দেখার দায়িত্ব রাজার। জনকল্যাণমুখী রাজা সমাজের সকল জীবন-জীবিকার ব্যবস্থা করেন। দীর্ঘনিকায়ের চক্রবর্তী সিংহনাদ সূত্রে বুদ্ধ দেখিয়েছেন, ধর্মের শাসন ও আইনের শাসন বা বলপ্রয়োগের শাসনের মধ্যে পার্থক্য কতটুকু। সেখানে বুদ্ধ বলেছেন, অনেক অনেক আগে এক সার্বভৌম শাসকশ্রেষ্ঠ নরপতি ছিলেন। ধর্মত রাজ্যশাসন করতেন ওই রাজা। তিনি ছিলেন পৃথিবীর চারদিকের অধিপতি, বিজেতা, প্রজারক্ষক। তিনি আধিপত্য বিস্তার করেন ধর্মের দ্বারা, যুদ্ধের দ্বারা নয়। অনেক বছর পর রাজা যথারীতি জ্যেষ্ঠপুত্রকে সিংহাসনে বসিয়ে চুলদাঁড়ি কামিয়ে কাষায়বস্ত্র পরে সন্ন্যাস জীবনে চলে গেলেন। রাজা চলে যাবার পর তার ছেলে (নতুন রাজা) রাজ্য পরিচালনার ব্যাপারে চিন্তিত হলেন। তিনি রাজসন্ন্যাসীর কাছে গিয়ে রাজ্য পরিচালনার উপায় জিজ্ঞেস করলেন। রাজসন্ন্যাসী তাকে চক্র-আবর্তক রাজার আর্যকর্তব্য পালন করার পরামর্শ দিলেন। নতুন রাজা চক্র-আবর্তক রাজার আর্যকর্তব্য কী কী জিজ্ঞেস করলেন। এরপর আর্যকর্তব্য অনুসারে তিনি রাজ্য পরিচালনা করলেন। এভাবে সপ্তম রাজা পর্যন্ত তারা চক্রবর্তী রাজার আর্যকর্তব্যে রাজ্য পরিচালনা করলেন। </p>
	<p class="txt"><span>কিন্তু অষ্টম রাজা, রাজ্যভার পাওয়ার পর সন্ন্যাসী রাজার কাছে যাননি। সার্বভৌম রাজার আর্যকর্তব্য কী তা জিজ্ঞেস করেননি। তিনি নিজের ইচ্ছেমতো প্রজাদের শাসন করতে লাগলেন। প্রজারা আগের মতো না হয়ে অন্যভাবে শাসিত হতে লাগলেন। তারা সমৃদ্ধশালী হতে পারেননি যেমনটি হয়েছিলেন পূর্ববর্তী রাজাদের আমলে, যাঁরা সার্বভৌম রাজার আর্যকর্তব্য পালন করেছিলেন। তারপর রাজা, মন্ত্রী ও অমাত্য, আধিকারিক, দ্বারপালদের পরামর্শে রাজ্যে উপযুক্ত প্রহরী ও অভিভাবক সংরক্ষণের ব্যবস্থা করলেন, কিন্তু নিঃস্বকে কোনো ধন দিলেন না এবং এতে করে দরিদ্রতা ব্যাপক আকার ধারণ করলো। এভাবে দরিদ্রতা বাড়লে রাজ্যে এক ব্যক্তি অন্যের জিনিস চুরি করতে লাগল। দরিদ্রতার কারণে এভাবে চুরি বেড়ে গেল। চোরদের ধরে রাজার কাছে আনা হলো। রাজা চোরদের জিজ্ঞেস করলেন কেন চুরি করো? তারা বলে, </span><span>‘</span><span>রাজন, আমাদের বেঁচে থাকার কিছুই নেই। পরে রাজা তাদের ধন দিলেন এবং বললেন, এই ধন দিয়ে নিজেদের বাঁচিয়ে রাখো, ভরণ-পোষণ করো পিতামাতাসহ স্ত্রী ও সন্তানের, আর তোমার ব্যবসা চালাও। পরে এদের সংখ্যা বেশি বৃদ্ধি পাওয়ায় রাজা সিদ্ধান্ত নিলেন শেষবারের মতো তা বন্ধ করতে, চোরদের সাজা দিতে হবে এবং মাথা কাটতে হবে। এটা শোনার পর চোরেরা নিজেদের শক্তি বাড়ানোর জন্য তরবারি যোগাড় করল এবং গ্রাম, শহর ও নগর লুটপাট ও রাহাজানি শুরু করে দিল। তারপর তারা মানুষ খুন করতে লাগল। এভাবে রাজ্যে অরাজকতা বেড়ে গেল দ্রুতগতিতে। খুনীকে রাজার সামনে আনা হলো এবং সে প্রাণভয়ে মিথ্যা বলে তা অস্বীকার করল। এভাবে নিঃস্বকে ধন না দেওয়ায় দরিদ্রতার জন্ম হয়। তার থেকে হিংসা, হিংসা থেকে হত্যা এবং শেষ পর্যন্ত মিথ্যাবলাটা হয়ে উঠলো সর্বজনীন। এভাবে রাজ্যে মিথ্যাকথা বলার প্রবণতা বাড়ল। দরিদ্রতা থেকে অন্যায়, অবিচার, মিথ্যাচার এবং সকল প্রকার অনাচারের সৃষ্টি হয়। তথাগত বু্দ্ধ এই সূত্রেই বলেছেন যে এরূপ চলতে থাকলে শুধু যে সামাজিক অচলাবস্থার সৃষ্টি হয় তাই নয়, মানুষের আয়ুও কমে যায়।</span></p>
	<p class="txt">তথাগত বুদ্ধ শুধু প্রজাদের সুখ-সমৃদ্ধির কথাই বলেননি। একজন সমাজ উন্নয়নকর্মী হিসেবে তিনি অসহায় মানুষের পাশেও দাঁড়িয়েছেন, ঠিক নিজে নয়, একটু অন্যভাবে, অন্য ভূমিকায়। বুদ্ধের সময় বৈশালীতে দুর্ভিক্ষ হয়েছিল। বুদ্ধ শিষ্যদের নিয়ে দুর্ভিক্ষ মোকাবেলার জন্য বিত্তবান শ্রেষ্ঠীদের আহ্বান জানিয়েছিলেন। বুদ্ধের আহ্বানে সে সময় শ্রেষ্ঠীরা প্রচুর দান করেছিলেন। কুশল বাক্যে দুর্ভিক্ষের সময়ও বুদ্ধ দুর্ভিক্ষ-কবলিত মানুষের পাশে দাঁড়িয়েছিলেন। বুদ্ধের আহ্বানে বিত্তবান শ্রেষ্ঠীরা প্রথমে এগিয়ে না আসলেও ভিক্ষুণী সুপ্রিয়া দুর্ভিক্ষ-কবলিত মানুষের সাহায্যে এগিয়ে এসেছিলেন। পরে অবশ্য বিত্তবান শ্রেষ্ঠীরাও তাঁদের সঞ্চিত অর্থ দুর্ভিক্ষ-কবলিত মানুষের জন্য উন্মুক্ত করে দিয়েছিলেন।</p>
	<p class="txt">তথাগত বুদ্ধ ব্যবসা-বাণিজ্য পেশাকে বেশি গুরুত্ব দিয়েছিলেন। সে-সময় বণিক ও ব্যবসায়িকরা বুদ্ধের কাছে সমাদর পেয়েছিল। বুদ্ধ জানতেন, ব্যবসা-বাণিজ্য বৃদ্ধি ছাড়া দরিদ্রতা কমিয়ে আনা ও আর্থসামাজিক উন্নয়ন কোনোটাই সম্ভব নয়। দীর্ঘনিকায়ে সিগালোবাদ সূত্রে বুদ্ধ এ পেশাকে সরাসরি সমর্থন জানিয়েছিলেন। অল্প আয় দরিদ্রতা নিয়ে আসে, দরিদ্রতা থেকে অপুষ্টি, স্বাস্থ্যহীনতা, অশিক্ষা দেখা দেয়, উৎপাদনশীলতা থাকে না এবং তাদের উৎপাদন ও বিনিময়ও থাকে না। সিগালোবাদ সূত্রে বুদ্ধ অর্জিত আয় বা সম্পদকে চার ভাগে ভাগ করে ব্যয় করলে একজন গৃহীর উন্নয়ন সাধিত হবে বলে উল্লেখ করেছেন। বুদ্ধ বলেছেন, প্রথম অংশ স্বয়ং ভোগ করার জন্য বা দৈনন্দিন লেনদেনের জন্য ব্যয় করবে। পরের দুই অংশ পেশাগত কাজে বিনিয়োগ করবে। এবং চতুর্থ অংশ দুঃসময় মোকাবেলা করার জন্য বা ভবিষ্যতে বিপদ-আপদের জন্য সঞ্চয় করে রাখবে। আয়ের চার ভাগের দুই অংশ বুদ্ধ পেশাগত কাজে অর্থাৎ ব্যবসা-বাণিজ্যে বিনিয়োগ করার জন্য বলেছিলেন। এখানে বুদ্ধ ব্যবসা-বাণিজ্যকে গুরুত্ব দিয়েছিলেন সন্দেহ নেই। </p>
	<p class="txt">সিংগালককে দেওয়া বুদ্ধের এ উপদেশ থেকে আমি অর্থনীতির দুটি তত্ত্বের সঙ্গে মিল খুঁজে পেয়েছি। </p>
	<p class="txt">এক : বুদ্ধের এ উপদেশে প্রখ্যাত অর্থনীতিবিদ জন এম কেইনস-এর দেওয়া অর্থের চাহিদা তত্ত্বের সঙ্গে সাদৃশ্য দেখা যায়। কেইন-এর মতে অর্থের চাহিদার তিনটি উপাদান; যথা: লেনদেনজনিত অর্থের চাহিদা, সতর্কতামূলক অর্থের চাহিদা এবং ফটকাজনিত অর্থের চাহিদা। বুদ্ধের উপদেশে আয়ের ১ম ভাগ লেনদেনজনিত অর্থের চাহিদা, ২য় ও ৩য় ভাগ ফটকাজনিত অর্থের চাহিদা এবং ৪র্থ ভাগ সতর্কতামূলক অর্থের চাহিদাকে প্রকাশ করে।</p>
	<p class="txt">দুই : একটি দেশে অর্থনৈতিক মন্দা অর্থাৎ বেকারত্ব, দরিদ্রতা, স্বল্প মাথাপিছু আয় ইত্যাদি কমানোর জন্য Effective demand-কে কাজে লাগানো হয়। ভোগব্যয় ও বিনিয়োগ-ব্যয়ের সমষ্টিকে বলা হয় Effective demand। বুদ্ধের উপদেশে আয়ের চার ভাগের দুই ভাগ ভোগ করার জন্য এবং বাকি দুই ভাগ বিনিয়োগ করার জন্য নির্দেশ পাওয়া যায়। বুদ্ধ জানতেন আয় বা কর্মসংস্থান না বাড়লে দরিদ্রতা বৃদ্ধি পাবে। তাই তিনি আয়ের চার ভাগের দুই ভাগ বিনিয়োগ করার নির্দেশ দিয়েছেন। কারণ বিনিয়োগ বাড়লে কর্মসংস্থান বাড়বে, কর্মসংস্থান বাড়লে মানুষের আয় বাড়বে এবং এর ফলে দরিদ্রতা হ্রাস পাবে।</p>
	<p class="txt">বুদ্ধ কোনোদিন দরিদ্রতার প্রশংসা করেননি, বরং বলেছিলেন গৃহীর সুখস্বাচ্ছন্দ্য দরিদ্রতা জ্বালিয়ে-পুড়িয়ে ছাই করে দেয়। কাজেই বুদ্ধের উপদেশ হলো, আয় বা ধন উপার্জন ও ধনের সদ্ব্যবহার করুন। </p>
	<p class="txt">তথাগত বুদ্ধ একসময় শ্রেষ্ঠী অনাথপিণ্ডিককে সম্পদের দ্বারা কী কী কল্যাণ সাধিত হতে পারে তা বর্ণনা করেছিলেন। বুদ্ধ বলেছিলেন, গৃহীরা পাঁচ প্রকারে নিজেদের ধনসম্পদ কাজে লাগাতে পারে। </p>
	<p class="txt">প্রথমত, নিজের কষ্টার্জিত ধনসম্পদ স্বীয় জীবন ধারণের জন্য এবং মাতাপিতা, স্ত্রী-সন্তান, চাকর-বাকর ও শ্রমিকদের ভরণপোষণের জন্য সামর্থ্য অনুযায়ী ব্যয় করবে। সম্পদ থেকে প্রাপ্ত এটাই প্রথম কল্যাণ। </p>
	<p class="txt">দ্বিতীয়ত, নিজের কষ্টার্জিত সম্পদ বন্ধু-বান্ধব ও কল্যাণমিত্রের জন্য সামর্থ্য অনুযায়ী ব্যয় করবে। সম্পদ থেকে প্রাপ্ত এটাই দ্বিতীয় কল্যাণ। </p>
	<p class="txt">তৃতীয়ত, নিজের কষ্টার্জিত সম্পদ যাতে রাজা বাজেয়াপ্ত না করে এবং চোর ডাকাত, আগুন, বন্যা ও প্রিয় আত্মীয়স্বজন দ্বারা বিনষ্ট না হয় সেজন্য নিরাপদ হেফাজতে রাখতে হবে। সম্পদ থেকে প্রাপ্ত এটাই তৃতীয় কল্যাণ। </p>
	<p class="txt">চতুর্থত, নিজের কষ্টার্জিত সম্পদ গৃহী বা কোনো ব্যক্তি ইচ্ছা করলে আত্মীয়, আগন্তুক, পূর্বসূরি, রাজাকে কর বাবদ এবং ধর্মের জন্য ব্যয় করতে পারেন। সম্পদ থেকে প্রাপ্ত এটাই চতুর্থ কল্যাণ। </p>
	<p class="txt">পঞ্চমত, নিজের কষ্টার্জিত সম্পদ কোনো ব্যক্তি পুণ্যকাজে ব্যবহার করতে পারেন। যেমন, সন্ন্যাসী বা ভিক্ষুদের দান, ধ্যানী কোনো কল্যাণমিত্রকে অথবা কোনো বিহার নির্মাণ কাজে ব্যয় করতে পারেন। সম্পদ থেকে প্রাপ্ত এটাই পঞ্চম কল্যাণ।</p>
	<p class="txt"><span>এমআইটির অর্থনীতিবিদ ড্যারন এসমগুল এবং হার্ভার্ডের রাজনৈতিক অর্থনীতিবিদ জেমস এ রবিনসনের যৌথভাবে লেখা 'Prosperity and poverty: Why Nation Fail' বইটিতে লিখেছেন, কেন কিছু দেশ ধনী আর কিছু গরিব? কারা বিভাজিত হয়ে আছে সম্পদ ও দরিদ্র, স্বাস্থ্য ও রোগ-শোক, খাদ্য ও দুর্ভিক্ষ দ্বারা? তারা সেখানে বুঝিয়েছেন, যে জাতি </span><span>“</span><span>ইনক্লুসিড</span><span>”</span><span> রাজনৈতিক প্রতিষ্ঠান দ্বারা সব নাগরিককে ক্ষমতায়িত করে তাদের সর্বোচ্চ সম্ভাবনাটুকু উপলব্ধি করতে পারে তারাই আরও ধনী হয়। আর যেসব জাতি </span><span>“</span><span>এক্সট্র্যাকটিভ</span><span>”</span><span> রাজনৈতিক প্রতিষ্ঠান দ্বারা চালিত, তারা নাগরিকদের তাদের অর্থনৈতিক সুযোগ থেকে বঞ্চিত করে সেটি মুষ্টিমেয়র হাতে সমর্পণ করে। এভাবেই সময়ের সঙ্গে সঙ্গে তারা গরিব থেকে গরিবে পরিণত হয়।<sup class="calibre2">২</sup></span></p>
	<p class="txt">তথাগত বুদ্ধের সময় ভারতীয় সমাজ চার ভাগে বিভক্ত ছিল; যথা : ব্রাহ্মণ, ক্ষত্রিয়, বৈশ্য ও শূদ্র। চতুর্বর্গের মধ্যে ব্রাহ্মণেরা শ্রেষ্ঠ বর্ণ হিসেবে পরিচয় দিত। বুদ্ধ এ বর্ণপ্রথার ঘোরতর বিরোধী ছিলেন। তিনি সেই সময়ে ব্রাহ্মণ-অব্রাহ্মণ, উচ্চ-নীচ, উত্তম-চণ্ডল ইত্যাদি জাতিভেদ প্রথা বিলোপ সাধন করেন। </p>
	<p class="txt"><span>একসময় অশ্বলায়ন নামে এক ব্রাহ্মণ বুদ্ধের নিকট উপস্থিত হয়ে বললেন, </span><span>“</span><span>হে গৌতম, ব্রাহ্মণই শ্রেষ্ঠ বর্ণ, অন্য বর্ণ হীন, ব্রাহ্মণেরাই ব্রহ্মার ঔরসজাত পুত্র, ব্রহ্মার মুখ হতে উৎপন্ন, ব্রহ্মজ, ব্রহ্মানির্মিত, ব্রহ্মার দায়াদ (উত্তরাধিকারী)।</span><span>”</span><span> তথাগত বুদ্ধ বিস্মিত হয়ে বললেন, </span><span>“</span><span>অশ্বলায়ন, ব্রাহ্মণদের স্ত্রী ব্রাহ্মণীদেরকে ঋতুমতী হতে দেখা যায়, গর্ভবতী হতে দেখা যায়, সন্তান প্রসব করতে দেখা যায়, সন্তানকে দুধ খাওয়াতেও দেখা যায়। এভাবে ব্রাহ্মণরা ব্রাহ্মণীদের জঠর থেকে জন্ম নেওয়া সত্ত্বেও কীভাবে বলে যে ব্রাহ্মণই শ্রেষ্ঠবর্ণ!</span><span>”</span><span>(অশ্বলায়ন সূত্র, মধ্যমনিকায়, ২য় খণ্ড)</span></p>
	<p class="txt"><span>অশ্বলায়ন ব্রাহ্মণ তখন লজ্জায় দিশেহারা হয়ে গেলেন। সমাজে নিচু বর্ণের শূদ্ররা কখনো অর্থ-প্রভাব-প্রতিপত্তির অধিকারী হয়নি। অভাব, অনটন ও চরম দরিদ্রতার সীমা এরা অতিক্রম করতে পারেনি। জন্মসূত্রে এক শ্রেণি আরেক শ্রেণিকে শোষণ, শাসন করেছে। ভারতবর্ষে বুদ্ধই প্রথম জাতিভেদ প্রথা বিলুপ্ত করেছেন। তিনি বলেছেন, </span><span>“</span><span>জন্মের দ্বারা ব্রাহ্মণ হওয়া যায় না, কর্মের দ্বারাই ব্রাহ্মণ হয়।</span><span>”</span><span> (সুত্তনিপাত) তাঁর মতে জন্ম নয়, বরং কর্মই মানুষকে মানুষ বা অমানুষ হিসেবে গড়ে তোলে।</span></p>
	<p class="txt"><span>বর্ণপ্রথার বিলোপ করে বুদ্ধ বংশপরম্পরা চলে আসা দারিদ্রসীমার নীচে বসবাসকারী মানুষের অবস্থার পরিবর্তন করার সুযোগ করে দিয়েছিলেন। সমাজে মানুষের অবস্থান নির্ধারিত হয় কর্মের দ্বারা। শূদ্ররাও যোগ্যতা ও দক্ষতা অর্জন করে সমাজে ভালো অবস্থানে থাকতে পারে। বুদ্ধের সংঘে সকল শ্রেণির সকল পেশার মানুষের সমান মর্যাদা ছিল। শূদ্র, বৈশ্য, চণ্ডাল, ক্ষত্রিয়সহ সকল শ্রেণি-পেশার মানুষের প্রবেশাধিকার ছিল বৌদ্ধ সংঘে। তথাগত বুদ্ধের বর্ণবিরোধীতায় এটাই প্রতীয়মান হয় যে, সকল শ্রেণি-পেশার মানুষের সমান অংশগ্রহণ ব্যতীত দারিদ্র বিমোচন ও আর্থসামাজিক উন্নয়ন সম্ভবপর নয়। তিনি </span><span>“</span><span>ইনক্লুসিভ</span><span>”</span><span> নীতির দ্বারা সকল শ্রেণি-পেশার নাগরিকদের অংশগ্রহণে অর্থনৈতিক উন্নয়ন চেয়েছিলেন। </span></p>
	<p class="txt">অর্থনৈতিক সমস্যাগুলো সমাধান করার জন্য পৃথিবীতে চার ধরনের অর্থনৈতিক ব্যবস্থা প্রচলিত। সেগুলো হলো : পুঁজিবাদী অর্থব্যবস্থা, সমাজতান্ত্রিক অর্থব্যবস্থা, মিশ্র অর্থব্যবস্থা ও ইসলামী অর্থব্যবস্থা। ভোগ, উৎপাদন, বণ্টন ও বিনিময় ব্যবস্থার পার্থক্যের ওপর ভিত্তি করে এসব অর্থনৈতিক ব্যবস্থাগুলো গড়ে উঠেছে। এখানে বৌদ্ধ অর্থনৈতিক ব্যবস্থা স্থান পায়নি। এখন প্রশ্ন হচ্ছে, কীভাবে বৌদ্ধ অর্থনীতি অর্থনৈতিক সমস্যাগুলো সমাধান করে? পুঁজিবাদের সমস্যাগুলো আঙুল দিয়ে দেখিয়ে দিয়ে সমাজতন্ত্রের আবির্ভাব ঘটে। তাই বলে সমাজতন্ত্রকে ত্রুটিমুক্ত বলা যাবে না। বর্তমান বিশ্বে সমাজতন্ত্র ক্রমশ দুর্বল হচ্ছে এবং ধীরে ধীরে বিলুপ্তির পথে হাঁটছে।</p>
	<p class="txt"><span>আজকাল বৌদ্ধ তরুণসমাজের এক বিশাল অংশ সমাজতন্ত্রের প্রবর্তক কার্ল মার্কসকে একমাত্র যুগপুরুষ বলে মান্য করে। তারা জানেই না যে, বুদ্ধবাদ সাম্যবাদের (সমাজতন্ত্র) বিকল্প বা তার চেয়ে বেশিও হতে পারে। বৌদ্ধধর্ম প্রদর্শিত জীবনপদ্ধতি যে সমাজতন্ত্র-প্রদর্শিত জীবনপদ্ধতির চেয়ে উন্নত, এ কথা যদি বৌদ্ধ ছাত্রসমাজ বুঝতে না পারে, তবে তা অতি দুর্ভাগ্যজনক বলতে হবে। বৌদ্ধধর্ম কীভাবে সমাজতন্ত্রের বিকল্প হতে পারে? সমাজতন্ত্র কী বলে? দুনিয়ার শোষণ আছে। গরিবরা ধনীদের দ্বারা শোষিত হয় সম্পত্তির জন্য। গরিবরা দাসে পরিণত হয়। দাসত্বের ফলশ্রুতিতে আছে দুঃখ, কষ্ট ও দরিদ্রতা। এ অবস্থা অবস্থা হতে উত্তরণের জন্য সাম্যবাদ (সমাজতন্ত্র) বলে সম্পত্তির ওপর ব্যক্তিমালিকানা উচ্ছেদ করা প্রয়োজন। কারও ব্যক্তিগত সম্পত্তি থাকা উচিত নয়। কেননা, ব্যক্তিগত সম্পত্তির মালিকই শ্রমিকের উৎপাদিত </span><span>‘</span><span>উদ্ধৃত মূল্য</span><span>’</span><span> অযৌক্তিকভাবে আত্মসাৎ করে। শ্রমিক যে উদ্ধৃত মূল্য সৃষ্টি করে তা সে পায় না। মার্কস প্রশ্ন তুলেছেন, মালিক কেন তা আত্মসাৎ করবে? তাঁর বক্তব্য হচ্ছে, রাষ্ট্রই হচ্ছে এর একমাত্র মালিক। সরকার গঠিত হবে শোষিত শ্রেণির দ্বারা। সর্বহারার একনায়কতন্ত্র বলতে তাই বোঝানো হয়।<sup class="calibre2">৩</sup></span></p>
	<p class="txt"><span>আড়াই হাজার বছর আগে তথাগত বুদ্ধও ঠিক একই কথা বলেছিলেন। বুদ্ধ বলেছিলেন জগতে দুঃখ আছে। অবশ্য শোষণ শব্দটি বুদ্ধ ব্যবহার করেননি। ড. আম্বেদকরের মতে বৌদ্ধ সাহিত্যের বহু জায়গায় বুদ্ধ </span><span>‘</span><span>দুঃখ</span><span>’</span><span> কথাটি </span><span>‘</span><span>দারিদ্র্য</span><span>’</span><span> অর্থে ব্যবহার করেছেন। সৃষ্টিকর্তা কিংবা আত্মা কিংবা এরূপ কোনো অতিপ্রাকৃতও কোনো কিছুর ওপর বুদ্ধ তাঁর ভিত্তি স্থাপন করেননি। তিনি জগতের মানুষের জীবনের দুঃখ-কষ্টকে নির্মূল করতে চেয়েছিলেন। বুদ্ধের মতবাদ আর কার্ল মার্কসের মতবাদের মধ্যে সম্পত্তির ব্যাপারে নিবিড় সাদৃশ্য খুঁজে পাওয়া যায়। মার্কস বলেছেন, সম্পত্তির মালিক হবে রাষ্ট্র। রাষ্ট্রের হাতে থাকবে ভূমি আর শিল্প, যাতে ব্যক্তিগত সম্পত্তির মালিক শ্রমিকের মুনাফা আত্মসাৎ করতে না পারে। বুদ্ধও একই কথা বলেছিলেন মার্কসের জন্মের ২৪০০ বছর পূর্বে। বুদ্ধ বলেছেন, কোনো ভিক্ষুর ব্যক্তিগত সম্পত্তি থাকবে না। তবে কোথাও কোথাও এই নিয়মের লঙ্ঘন ভিক্ষুদের মাঝে দেখা যায়। আদতে ভিক্ষুদের কোনো ব্যক্তিগত সম্পত্তি নেই।<sup class="calibre2">৪</sup> বুদ্ধের গঠিত সংস্থাকে বলা হয় </span><span>‘</span><span>সংঘ</span><span>’</span><span>। প্রকৃতপক্ষে সংঘিক জীবনের নিয়মাবলি কমিউনিস্টদের নিয়মাবলি থেকে অনেক বেশি কঠোর। তথাগত বুদ্ধ ভিক্ষুদের ব্যক্তিগত সম্পত্তি অর্জনের অনুমতি দেননি। একটি ক্ষুর, একটি জলপাত্র, একটি ভিক্ষাপাত্র, তিনটি চীবর, একটি সুঁচ ও সুতা</span><span>—</span><span>এই আটটি উপকরণ বা অষ্টপরিষ্কার ব্যতীত ভিক্ষুর কোনো ব্যক্তিগত সম্পত্তি থাকবে না। সুতরাং যাঁরা ব্যক্তিগত সম্পত্তির বিলুপ্তির সুফল দেখতে পেয়ে কমিউনিজমের প্রতি আকৃষ্ট হচ্ছেন তাঁরা তা বৌদ্ধসংঘে দেখতে পাবেন।</span></p>
	<p class="txt">সাম্যবাদীরা (কমিউনিস্টরা) নিজেরাই স্বীকার করে যে একনায়কতন্ত্র তাদের রাজনৈতিক দর্শনের একটি ত্রুটি। তবুও সাম্যবাদে তারা গর্বিত। কিন্তু তারা জানেই না যে বুদ্ধ একনায়কতন্ত্র ছাড়াই সংঘে সাম্যবাদ স্থাপন করেছিলেন। তাই বলে মহামানব বুদ্ধকে পুরোপুরি সমাজতন্ত্রের সমর্থক বললে ভুল বলা হবে। তথাগত বুদ্ধ তাঁর সংঘে সমাজতন্ত্র স্থাপন করলেও তিনি আবার পুঁজিবাদের বিরুদ্ধেও যাননি। তৎকালীন অনেক বড়ো বড়ো শ্রেষ্ঠী, বণিক পুঁজিপতিরাই বুদ্ধের সম্মান-সমাদর-সৎকারে বেশ এগিয়ে ছিলেন। তথাগত এসব পুঁজিপতিদের বিরুদ্ধে কথা বলেননি। তবে তিনি সব সময় মৈত্রী, করুণা ও ন্যায়পরায়ণ ধনপতির কথা বলতেন। আমার মতে বুদ্ধ মনে করেছিলেন, ব্যক্তিগত সম্পত্তির মালিকানা যেমন প্রয়োজন তেমনি এর পাশাপাশি রাষ্ট্রীয় (সংঘ) মালিকানাও প্রয়োজন। উৎপাদনের স্বাধীনতা ব্যতীত সমাজে উন্নতি সাধিত হবে না। আর তিনি এটাই মনে করেছিলেন যে, পুঁজিতন্ত্রের যে অসুবিধাগুলো আছে সেগুলো সমাজতন্ত্রের দ্বারা সমাধান করা যায় আর সমাজতন্ত্রে যে ত্রুটিগুলো রয়েছে সেগুলো পুঁজিতন্ত্রে সমাধান করা যায়। তাই আমি বলি, তথাগত বুদ্ধ যদি বর্তমানে বেঁচে থাকতেন তাহলে তিনি কল্যাণ অর্থনীতি বা মিশ্র অর্থব্যবস্থার সমর্থন করতেন। সত্তর-আশি দশকে ইউরোপের অনেক কল্যাণ অর্থনীতি প্রচলিত রাষ্ট্রের উন্নতির হাওয়া রাশিয়ার সমাজতন্ত্রকে প্রভাবিত করেছিল। নব্বই দশকের শুরুতে রাশিয়ার কমিউনিজমের পত্তন ঘটে এবং বর্তমানেও অনেক দেশে হচ্ছে। তাহলে কি কার্ল মার্কসের তত্ত্ব ভুল প্রমাণিত হচ্ছে? হয়তো এমন হতে পারে যে, ইউরোপের অনেক রাষ্ট্রের উন্নতির ছোঁয়া রাশিয়া তখন মেনে নিতে পারেনি।</p>
	<p class="txt"><span>বর্তমানে প্রকৃতিকে বিরূপ করার জন্য পুঁজিবাদী বিশ্বের বিলাস ও ভোগবাদিতাকে দায়ী করা হচ্ছে, আর এর ভুক্তভোগীরা হচ্ছেন বিশ্বের তাবৎ গরিব মানুষ। বিলাসবহুল দ্রব্য ভোগ করে সাধারণ জনগণ কষ্ট পাবে, এ ধরনের ভোগকে বুদ্ধ নিন্দা করেছিলেন। বুদ্ধের সময়ে একটা ঘটনা। সুংসুমারগিরিতে বৎসরাজ উদয়নের যুবরাজ বোধিরাজকুমার তথাগত বুদ্ধকে নিমন্ত্রণ করলেন এবং নবনির্মিত রাজপ্রাসাদে ঢোকার পথে মহার্ঘ মূল্যের গালিচা বিছিয়ে দিলেন। বুদ্ধ কিন্তু সেই পর্যন্ত এসে থমকে গেলেন। বোধিরাজকুমার করজোড়ে বললেন, </span><span>“</span><span>ভগবান, এর ওপর দিয়ে হেঁটে গিয়ে আমাকে একটু দয়া করুন, আমাকে কৃতার্থ করুন।</span><span>”</span><span> ভগবান বুদ্ধ সেই একইভাবে দাঁড়িয়ে রইলেন। আনন্দ বললেন, </span><span>“</span><span>রাজকুমার, ভগবান বুদ্ধের জন্য বিশেষভাবে পেতে দেওয়া মহার্ঘ মূল্যের গালিচা সরিয়ে নিন। তিনি এর ওপর দিয়ে যাবেন না। তথাগত জনতার কথাও ভাবছেন। সবার জন্য যা ব্যবস্থা, ভগবানের জন্যেও তাই হবে।</span><span>”</span><span> বুদ্ধ কোনোদিন চাইতেন না, লোকেরা নিজেদের ঐশ্বর্যের প্রদর্শন করুক। এমন রেওয়াজ সমাজে প্রচলিত হোক, যার জন্যে অন্যান্যদের কষ্ট হয়।<sup class="calibre2">৫</sup></span></p>
	<p class="txt"><span>বর্তমানে বৈষয়িক সম্পদ উৎপাদনের ক্ষেত্রে পুঁজিতন্ত্র ও সমাজতন্ত্রের লক্ষ্য অভিন্ন, আর তা হলো</span><span>—</span><span>বেশি বেশি পরিমাণ সম্পদ উৎপাদন করা। কেননা মানুষের প্রয়োজন বৈষয়িক সুখ-স্বাচ্ছন্দ্য। কিন্তু মানবজাতি শুধু অর্থনৈতিক মূল্যেরই অভিলাষী নয়, আধ্যত্মিক মূল্যকেও সে বজায় রাখতে চায়। এ দুই তন্ত্র আধ্যাত্মিক নীতির দিকে দৃষ্টি দেয়নি এবং তেমন ইচ্ছাও নেই বোধহয়। ড. আম্বেদকরের মতে, মানুষ অবশ্যই বিকাশ লাভ করবে বস্তুগত ও আধ্যাত্মিকভাবে। সমাজের লক্ষ্য একটি নতুন ভিত্তি স্থাপন, যা ফরাসী বিপ্লবে সংক্ষেপিত হয়েছে তিনটি শব্দে</span><span>—</span><span>সৌভ্রাতৃত্ব, স্বাধীনতা ও সমতা। ফরাসী বিপ্লবকে স্বাগত জানানো হয়েছিল এই স্লোগানের জন্যে। কিন্তু ফরাসী বিপ্লব সমতা আনতে বিলকুল ব্যর্থ হয়েছে। অনেকে রুশ বিপ্লবকে স্বাগত জানায়, যেহেতু এর লক্ষ্যও সমতা। কিন্তু তারাও বেশি জোর দিতে পারেনি, কারণ রুশ বিপ্লব সমতা এনেছে সমাজে সৌভ্রাতৃত্ব বা স্বাধীনতাকে বাদ দিয়ে। সৌভ্রাতৃত্ব বা স্বাধীনতাকে বাদ দিলে সমতা হয়ে পড়ে মূল্যহীন। তিনি বলেছেন, এ তিনটির সহাবস্থান হতে পারে কেবল বুদ্ধের পথ অনুসরণে।<sup class="calibre2">৬</sup> </span></p>
	<p class="txt">অর্থনীতিতে উন্নয়ন পরিমাপ করা হয় বস্তুগত উপাদানের দ্বারা, যেমন : প্রবৃদ্ধি, অবকাঠামো ইত্যাদি, অবস্তুগত বা মানসিক উপাদানের দ্বারা নয়। সনাতন পদ্ধতিতে অর্থনৈতিক উন্নয়নের নির্ণায়কগুলো হলো : প্রবৃদ্ধি, GNP (মোট জাতীয় উপাদান), GNP per capital (মাথাপিছু আয়), Social Indicator বা খাদ্য, নিরাপদ বাসস্থান, শিক্ষা, স্বাস্থ্য, পয়ঃনিষ্কাশন ইত্যাদি মৌলিক প্রয়োজনগুলো। এখন প্রশ্ন হচ্ছে, প্রবৃদ্ধির সেই সুফল কি দেশের সকল শ্রেণির জনগণ ভোগ করতে পারে বা পারছে? প্রবৃদ্ধি কি ক্ষুধা, দরিদ্রতা, অসমতা, আয়, বৈষম্য দূর করতে পেরেছে? প্রবৃদ্ধি কি মানুষের মানসিক অসুস্থতা দূর করতে পেরেছে?</p>
	<p class="txt">২০১৮ সালের অর্থবছরে ভারতের GNP/GDP-এর পরিমাণ ছিল ১০.৩৮৫ ট্রিলিয়ন মার্কিন ডলার এবং প্রবৃদ্ধির হার ছিল ৬.৭৩ এর চেয়েও বেশি। ভারতের এত বিশাল পরিমাপের GDP এবং উচ্চগতির প্রবৃদ্ধির হার-এর সুবিধা সে দেশের সকল নাগরিক কি পেয়েছে? এ GDP পরিমাণ ও প্রবৃদ্ধির হার কি দরিদ্র ও সুবিধাবঞ্চিতদের উন্নতি করতে পেরেছে? পারেনি।</p>
	<p class="txt">বর্তমান বিশ্বে অধিকাংশ মানুষের জীবন ধারণের জন্য প্রয়োজন বস্তুগত সম্পত্তি এবং মানসিক উপাদান। অর্থনীতির তত্ত্ব বা মডেলগুলো আধ্যাত্মিক মূল্যে ভীষণ অকার্যকর। তথাগত বুদ্ধ জীবন ধারণের জন্য প্রয়োজনীয় বস্তুগত সম্পত্তি এবং আধ্যাত্মিক মূল্য উভয়কেই গুরুত্ব দিয়েছেন। ব্যক্তি এবং সামাজিক মানুষের সুস্থ জীবন ধারণের জন্য বস্তুগত সম্পদ ও আধ্যাত্মিক মূল্যের প্রয়োজনীয়তা অনস্বীকার্য। উন্নত বিশ্বে মানুষের বস্তুগত সম্পদ রাষ্ট্র নিশ্চিত করেছে। কিন্তু মানসিক স্বাস্থ্য বা আধ্যাত্মিক মূল্য তারা নিশ্চিত করতে পারেনি। তারা এখন মানসিক বিপর্যয়ের মধ্যে এগোচ্ছে। তাদের পারিবারিক জীবন এখন হুমকির মুখে। তাদের মানসিক সম্পর্কের বাঁধনগুলো ভীষণ নড়বড়ে। তারা আধ্যাত্মিকের মূল্যবোধের দিকগুলো বুঝেই উঠতে পারেনি এখনো। </p>
	<p class="txt">বৌদ্ধরাষ্ট্র ভুটান, ১৯৭২ সাল থেকে তাদের সরকার জাতীয় আয় পরিমাপের জন্য একটি অসাধারণ নতুন ধারণা GNH অর্থাৎ Gross National Happiness উদ্ভাবন করেছে। GNH মূলত বৌদ্ধধর্মের মানসিক মূল্যের ওপর ভিত্তি করেই গড়ে তোলা হয়েছে। তারা বস্তুগত উপাদান দিয়ে GDP/GNP পরিমাপ করে না। তারা GDP/GNP পরিমাপ করে তাদের জনগণ নিজের জীবন নিয়ে কতটা সুখে রয়েছে তার ওপর ভিত্তি করে। তাদের অর্থনীতি মানসিক ও বৌদ্ধ আধ্যাত্মিক মূল্যবোধের ওপর প্রতিষ্ঠিত। ২০১৪ সালে ভুটানের প্রবৃদ্ধির হার ছিল মাত্র ২.১ শতাংশ। এত কম প্রবৃদ্ধি হলেও ভুটানের জনগণ তাদের জীবন নিয়ে খুব সুখী। ডিসকাভারি চ্যানেলে একবার ভুটানের রাজার বিবাহের একটি ডকুমেন্টারি প্রচার করেছিল। সে ডকুমেন্টারিতে দেখানো হয় কীভাবে ভুটানে এত বছর রাজতন্ত্র টিকে আছে; জনগণ কেন তাদের রাজাকে নিয়ে এত খুশি? কেন তারা তাদের জীবন নিয়ে এত সুখী? কারণ তাদের অর্থনীতি বৌদ্ধবাদের শীল, সদাচার, সৎ জীবিকার ওপর প্রতিষ্ঠিত। </p>
	<p class="txt"><span>এ বিষয়ে আমি আরও একটি চিত্তাকর্ষক ঘটনা উল্লেখ করতে চাই। ১৯৫৪ সালে মায়ানমারে অনুষ্ঠিত </span><span>‘</span><span>বিশ্ব বৌদ্ধ সৌভ্রাতৃত্ব সংঘের</span><span>’</span><span> তৃতীয় সম্মেলনে ড. আম্বেদকর যোগদান করতে যান। কীভাবে সেখানে গ্রাম পুনর্গঠনের কাজ করা হচ্ছিল তা দেখাতে সেখানকার প্রতিনিধিরা তাঁকে বিভিন্ন জায়গায় নিয়ে যায়। সাধারণত তাদের গ্রামের রাস্তাগুলি আঁকাবাকা, একেবারে নিয়ম-শৃঙ্খলাহীন। সেজন্য কমিটির লোকেরা লোহার থাম বসিয়ে দড়ি দিয়ে লাইন টেনে রাস্তাগুলির গতিবিধি ঠিক করছিল। সেখানে তিনি দেখতে পান যে, অনেক ক্ষেত্রে টানা লাইনগুলি কোনো কোনো জমির উপর দিয়ে গেছে। তিনি তাদের প্রশ্ন করলেন, </span><span>“</span><span>আপনারা ব্যাপারটি মেটাবেন কীভাবে? যে সম্পত্তি নিচ্ছেন তার দাম মেটানোর টাকা পাচ্ছেন কোথায়? তারা বলল, </span><span>“</span><span>কেউই টাকা চায় না।</span><span>”</span><span> এ কী করে সম্ভব? আম্বেদকর বলেন, আমাদের দেশে ক্ষতিপূরণ না দিয়ে সামান্য এক টুকরো জমি নিয়ে গেলেও রক্তপাত ঘটবে। কিন্তু এখানে কেমন করে তা সম্ভব হলো? সম্পত্তির ব্যাপারে তাদের এমন উদার মানসিকতা কেন? কারণ বুদ্ধ তাদের শিখিয়েছেন, সবকিছু অনিত্য। যা কিছু আছে সবই অস্থায়ী। আর অস্থায়ী জিনিসের জন্য বিবাদের কী দরকার?</span></p>
	<p class="txt"><span>সম্পত্তির ব্যাপারে বৌদ্ধদের উদার নীতি থাকলেও তারা আবার সম্পত্তি অর্জন, যথাযথ ব্যবহার ও আর্থসামাজিক উন্নয়নের ক্ষেত্রে বুদ্ধের উপদেশ মেনে চলেন। তথাগত বুদ্ধ অঙ্গুত্তরনিকায়ে কীভাবে পরিশ্রমের মাধ্যমে সম্পত্তি অর্জন করা যায়, কীভাবে সম্পত্তি লাভ হয় এবং কীভাবে সম্পদ দিয়ে কল্যাণ সাধিত হয় তা বর্ণনা করেছেন। বুদ্ধ সুত্তনিপাত গ্রন্থেও বলেছেন, </span><span>“</span><span>বহুশাস্ত্রে শিক্ষা গ্রহণ করা, জ্ঞান অর্জন করা, নানাবিধ শিল্পবিদ্যা শিক্ষা করা, ধর্মে সুশিক্ষিত হওয়া উত্তম মঙ্গল।</span><span>”</span><span> তিনি আরও বলেন, </span><span>“</span><span>পঞ্চ বাণিজ্য ও অকুশল কর্ম পরিহার করে সৎ ব্যবসা-বাণিজ্যের দ্বারা জীবিকা নির্বাহ করা উত্তম মঙ্গল।</span><span>”</span><span> শিল্পবিদ্যা ও ব্যবসা-বাণিজ্যের দ্বারা বৌদ্ধ রাষ্ট্র জাপান আজ উন্নত দেশে পরিণত হয়েছে। বৌদ্ধ রাষ্ট্র হিসেবে উন্নত রাষ্ট্রে পরিণত হয়েছে এ রকম আরও একটি উৎকৃষ্ট উদাহরণ হলো বৌদ্ধ রাষ্ট্র সিঙ্গাপুর। সিঙ্গাপুর শুধু উন্নত রাষ্ট্রই নয়, পশ্চিমা দেশের কয়েকটি সংস্থার জড়িপেও উন্নত দেশের তালিকায় র&zwnj;্যাঙ্কিংয়ে একেবারে প্রথম সারির প্রথম স্থানে।</span></p>
	<p class="txt">অর্থনীতির সঙ্গে নীতিবিদ্যার কোনো সম্পর্ক নেই। অর্থনীতি বলে খরচকে সর্বনিম্ন করার কথা এবং ব্যক্তির লাভ বা মুনাফাকে সর্বোচ্চ করার কথা। অন্যদিকে বৌদ্ধধর্ম বলে দুঃখ-কষ্ট-ভোগান্তি-অভাবকে সর্বনিম্ন করার কথা এবং চিরশান্তি পরম সুখকে সর্বোচ্চ করার কথা। এখানেই আধুনিক অর্থনীতি ও বৌদ্ধ অর্থনীতির একটা মূলগত পার্থক্য। </p>
	<section class="ref">
	<div class="ref_title">পাদটীকা : </div>
	<div class="refbox">
	<p class="txt">১. দৈনিক প্রথম আলো, ১৬/০১/২০১৭।</p>
	<p class="txt">২. অধ্যাপক অমিত চাকমা, অধ্যাপক অমিত চাকমার ফেইসবুক টাইমলাইন থেকে।</p>
	<p class="txt">৩. ড. আম্বেদকর, বুদ্ধবাদ ও সাম্যবাদ, অনুবাদ : হেমেন্দু বিকাশ চৌধুরী।</p>
	<p class="txt">৪. প্রাগুক্ত।</p>
	<p class="txt">৫. রাহুল সাংকৃত্যায়ন, মহামানব বুদ্ধ।</p>
	<p class="txt">৬. Dr. B. R. Ambedkar, Buddha or Karl Marx.</p>
	</div>
	</section>
	</div>
	<div class="react">
	</div>
	</div>
	<h1 class="title">আর্যপুরুষ বনভন্তের রাষ্ট্রচিন্তা : কল্যাণ, উন্নতি ও শান্তির বার্তা</h1>
	<div class="post_box">
	<div class="post_txt">
	<p class="txt">৮ জানুয়ারি হচ্ছে বিখ্যাত পদার্থবিজ্ঞানী স্টিফেন হকিং-এর জন্মদিন। ঠিক একই দিনে ১৯২০ সালে বাংলাদেশ-ভারতসহ আন্তর্জাতিকভাবে খ্যাত মহান আর্যপুরুষ শ্রাবকবুদ্ধ পূজ্য বনভন্তেও জন্মেছিলেন। জগতে মহৎ উদ্দেশ্য নিয়েই মহাপুরুষেরা জন্মগ্রহণ করে থাকেন। বিশেষত যখন কোনো দেশে বা জাতিতে চরম সংকট, অরাজকতা দেখা দেয়, নৈতিক ও আধ্যাত্মিক মূল্যবোধ বা চেতনা যখন অধঃপতনের প্রায় প্রান্তসীমায় পৌঁছে, অন্যায় ও অত্যাচার যখন প্রবল হয়ে ওঠে তখনই মহাপুরুষের আবির্ভাব আমরা লক্ষ করি।</p>
	<p class="txt">উনবিংশ শতাব্দীতে মাত্র ২২ বছরের ব্যবধানে আমরা পৃথিবীতে দু দুটো মহাযুদ্ধের ধ্বংসযজ্ঞ দেখেছি। আর এই উনবিংশ শতাব্দীতেই পৃথিবীতে আবির্ভাব ঘটে অহিংস মানবতাবাদী মহাত্মা গান্ধী, নেলসন মেন্ডেলা, মার্থিন লুথার কিং প্রমুখ বিখ্যাত আলোর দিশারীদের। সমসাময়িক পার্বত্য চট্টগ্রামের সামাজিক, রাজনৈতিক এবং ধর্মীয় এক সংকটময় মুহূর্তে পূজ্য বনভন্তের আবির্ভাব হয়েছিল। বিশেষ করে যখন পার্বত্য চট্টগ্রামের রাজনৈতিক পরিস্থিতি ঘোরতর সংকটের দিকে মোড় নিতে শুরু করেছিল। সেই ১৯৬০ সালে কাপ্তাই বাঁধের পর হতে চাকমা জাতির ইতিহাসে এক কালো অধ্যায়ের সূচনা হলেও সত্তরের দশক থেকে পার্বত্য চট্টগ্রামের চাকমা জাতির ভাগ্য পরিবর্তনের এক নতুন দিগন্তের দুয়ার খুলে যায়। এ সময় চাকমা জাতিতে দুটি গুরুত্বপূর্ণ ধারায় দুজন মহামানবের আবির্ভাব হয়েছিল। একদিকে প্রকৃত বুদ্ধধর্মের পুনরুত্থান, সমাজসংস্কার ও মানবমুক্তির ধারায় পরম পূজ্য বনভন্তে এবং অন্যদিকে চাকমা জাতির রাজনৈতিক মুক্তির ধারায় মহান ও অবিসংবাদিত নেতা এম. এন. লারমার আবির্ভাব হয়। কিন্তু দুর্ভাগ্যজনকভাবে চাকমা জাতি তাদের ভাগ্য পরিবর্তনের এ সুযোগকে যথাযথভাবে কাজে লাগাতে বিলকুল ব্যর্থ হয়েছে।</p>
	<p class="txt">পূজ্য বনভন্তে একজন লোকোত্তর মুক্তপুরুষ। তাঁর চার আর্যসত্যজ্ঞান, প্রতীত্যসমুৎপাদ-নীতিজ্ঞান ও দুঃখমুক্তি নির্বাণ সম্পর্কিত জ্ঞানের রাজ্য এতই ব্যাপক, এতই বিস্তৃত যে তার সীমা-পরিসীমার নাগাল পাওয়াটা আমাদের মতো অর্বাচীনদের পক্ষে বলতে গেলে প্রায় দুঃসাধ্য। তাই পূজ্য বনভন্তের জ্ঞানের রাজ্যে রাজনৈতিক চিন্তাধারার অনুসন্ধান করা মানেই সিন্ধুর মধ্যে বিন্দু খোঁজার সামিল। তাঁর বিস্তৃত জ্ঞান ও প্রজ্ঞার বিষয়ে জ্ঞাত হয়ে প্রায় সময় দেশের রাষ্ট্রপ্রধান, দেশি-বিদেশি কূটনীতিবিদ, রাষ্ট্রদূত, শিক্ষাবিদ, সেনাবাহিনীর প্রধান ও জ্যেষ্ঠ কর্মকর্তারা পূজনীয় বনভন্তের সঙ্গে সাক্ষাৎ লাভের জন্য আসতেন এবং পূজ্য বনভন্তে তাদের মূল্যবান উপদেশ ও পরামর্শ দিতেন। তাই জ্ঞাত বা অজ্ঞাতসারেই হোক, তাঁর বাণী, উপদেশ ও শিক্ষাগুলোর মধ্যে কিছু রাজনৈতিক চিন্তাধারার বহিঃপ্রকাশ ঘটেছে, এমনটাই প্রতীয়মান হয়।</p>
	<p class="txt">অনেকে মনে করেন, বুদ্ধধর্ম ব্যক্তিস্বাতন্ত্র্যবোধ সৃষ্টি করে। তবে আমার মতে বর্তমান বিশ্বে রাজনীতির যে বেহাল দশা তাতে সংকীর্ণ ও উগ্র জাতীয়তাবাদের চাইতে ব্যক্তিস্বাতন্ত্র্যবোধ অনেক শ্রেয়। ব্যক্তিস্বাতন্ত্র্যবোধ অন্য কাউকে দুঃখ-কষ্ট দেয় না, বরং সংকীর্ণ ও উগ্র জাতীয়তাবাদ বিশ্বশান্তির জন্য একটি প্রধান অন্তরায়। তবে বুদ্ধধর্ম যে ব্যক্তিস্বাতন্ত্র্যবোধের জন্ম দেয়, এ ধারণাটিও পুরোপুরি সত্য নয়। সত্য হলে বুদ্ধ ও বনভন্তের নিজের আত্মসুখের কথা না ভেবে সকল প্রাণীর মঙ্গলার্থে তাঁদের হিতমূলক বাণী বহুজন হিতায় বহুজন সুখায় দিকে দিকে বিলিয়ে দিতেন না। বুদ্ধধর্মের অন্যতম উদ্দেশ্য বিশ্বশান্তি ও অহিংসা। পূজ্য বনভন্তেও ছিলেন অহিংসা ও শান্তির দূত। তিনি যুদ্ধ ও সংঘাতের ঘোরতর বিরোধী ছিলেন।</p>
	<p class="txt">একটি ঘটনার মাধ্যমে তা সহজে বুঝা যায়। ১৯৮২ সালে যখন ব্রিটিশ এবং আর্জেন্টিনার সঙ্গে ফোকল্যান্ড যুদ্ধ চলছে ঠিক সেই সময় চারজন ফরাসি নাগরিক রাজবন বিহার দেখতে এসেছিলেন। তাদের মধ্যে দুজন পুরুষ ও দুজন মহিলা, সঙ্গে একজন দোভাষী। তারা রাজবন বিহারটি ঘুরে দেখার পর পূজ্য বনভন্তের সঙ্গে সাক্ষাৎ করে এবং দোভাষীর মাধ্যমে আলাপ করে। আলাপের ছোট্ট একটি অংশ এখানে তুলে ধরছি :</p>
	<p class="txt">১ম ব্যক্তি : ফোকল্যান্ডে যে যুদ্ধ চলছে তা আপনি জানেন কি?</p>
	<p class="txt">পূজ্য বনভন্তে : হ্যাঁ জানি।</p>
	<p class="txt">২য় ব্যক্তি : আপনি কোন পক্ষকে সমর্থন করেন?</p>
	<p class="txt">পূজ্য বনভন্তে : কোনো পক্ষকে না।</p>
	<p class="txt">২য় ব্যক্তি : আমরা ব্রিটিশকে সমর্থন করি।</p>
	<p class="txt">পূজ্য বনভন্তে : আপনাদের মতো সাধারণ লোক তো যে-কোনো এক পক্ষকে সমর্থন করবেনই। এ পৃথিবীতে যারা যুদ্ধবিগ্রহ করে তারা সাধারণ ও হীন।<sup class="calibre2">১</sup></p>
	<p class="txt">এই আলাপ থেকেই বুঝা যায় যে পূজ্য বনভন্তে ছিলেন যুদ্ধবিগ্রহের সম্পূর্ণ বিপক্ষে।</p>
	<p class="txt"><span>একবার আন্তর্জাতিক খ্যাতিসম্পন্ন পণ্ডিত ও বহু গ্রন্থপ্রণেতা প্রখ্যাত শ্রদ্ধেয় প্রজ্ঞাবংশ ভন্তে তাঁর এক নিবন্ধে পূজ্য বনভন্তেকে নিয়ে লিখেছেন, </span><span>“</span><span>রাজনৈতিক ভাবনায় পূজ্য বনভন্তে গণতন্ত্রের চেয়ে বুদ্ধসমকালীন ধার্মিক রাজতন্ত্রের পক্ষপাতী। তিনি (বনভন্তে) বলেন, ধার্মিক রাজার হাতেই প্রজারা সন্তানবৎ সুখলাভ করে। কেউ তার উপরে কথা বলার থাকে না, একক নেতৃত্বে সবকিছু চলে।</span><span>”</span><span><sup class="calibre2">২</sup></span></p>
	<p class="txt">ক্ষুদ্রজ্ঞানের লেখক আমি এ বিষয়ে শ্রদ্ধেয় প্রজ্ঞাবংশ ভন্তের সঙ্গে একমত হতে পারিনি। আমি মনে করি, পূজ্য বনভন্তে মহামানব বুদ্ধের ন্যায় একজন গণতন্ত্রপন্থী ছিলেন। তিনি ব্যক্তির চেয়ে সংঘ তথা সমষ্টিকেই বেশি মূল্য দিতেন। তাঁর ধর্মদেশনাগুলো শুনলেই আমরা বুঝতে পারি যে, তিনি স্বৈরতন্ত্রের বিরোধী এবং গণতন্ত্রের সমর্থক ছিলেন। এ কথা ঠিক যে, পূজ্য বনভন্তে অনেক সময় ধার্মিক রাজার কথা, স্বজাতি রাজার কথা, আজ্ঞাচক্রের কথা, চক্রবর্তী রাজার কথা বলতেন। কিন্তু আমাদের দেখতে হবে তিনি রাজা বলতে কী বুঝিয়েছেন? পৃথিবীতে এখন নামমাত্র রাজতন্ত্র দেখা যায়। আর ভবিষ্যতে এই নামমাত্র রাজতন্ত্রও টিকে থাকবে বলে আমি মনে করি না। তাই এক্ষেত্রে পূজ্য বনভন্তে রাজা বলতে বর্তমান নামমাত্র রাজার কথা নয়, বর্তমান রাষ্ট্রব্যবস্থার সরকার বা রাষ্ট্রপ্রধানকেই বুঝিয়েছেন। আর তিনি যে গণতান্ত্রিক রাষ্ট্র বা সমাজব্যবস্থার সমর্থক ছিলেন কয়েকটি উদাহরণ দিলে বিষয়টি সহজেই বুঝা যাবে।</p>
	<p class="txt">১. পূজ্য বনভন্তে তাঁর জীবদ্দশায় তাঁর উত্তরাধিকারীর নাম ঘোষণা করেননি বা সংঘপ্রধান তথা সভাপতির দায়িত্ব কাউকে দিয়ে যাননি। কারণ বুদ্ধের মতো তিনিও গণতন্ত্রে বিশ্বাসী ছিলেন। তথাগত বুদ্ধও কিন্তু তাঁর নিজের কোনো শিষ্যকে সংঘপ্রধানের দায়িত্ব দিয়ে যাননি। কেউ হয়তো বলতে পারেন, এতে ভাবার কী আছে? জ্যেষ্ঠতার ভিত্তিতেই তো সংঘপ্রধান নির্ধারিত হবেন। না, আসলে কখনো এ রকম হয়নি। বুদ্ধের পরিনির্বাণের পর প্রথম সঙ্গীতিতে সংঘের সভাপতিত্ব করেন ধুতাঙ্গশ্রেষ্ঠ মহাকাশ্যপ ভন্তে। মনে হয় না, সেই সময় মহাকাশ্যপ ভন্তে অন্য সকল ভিক্ষুর চেয়ে জ্যেষ্ঠ ছিলেন। আমার জোর ধারণা, গণতান্ত্রিক প্রক্রিয়ায় যোগ্যতার ভিত্তিতেই তৎকালীন ভিক্ষুসংঘ মহাকাশ্যপ ভন্তেকে এ মর্যাদা দিয়েছিলেন। পূজ্য বনভন্তেও সংঘপ্রধানের দায়িত্ব কাউকে দিয়ে যাননি। কারণ আমার মতে তিনি মনে করেছিলেন, গণশাসন হিসেবে তাঁর শিষ্যরাই গণতান্ত্রিক প্রক্রিয়ার মাধ্যমে তা ঠিক করে নেবে। আর গণশাসনের প্রতি শ্রদ্ধা রেখে গণতান্ত্রিক প্রক্রিয়ায় তাঁর শিষ্যরা সংঘপ্রধান নির্বাচন করেছেনও বটে।</p>
	<p class="txt">২. পূজ্য বনভন্তে বজ্জিদের গণতান্ত্রিক শাসনব্যবস্থা অর্থাৎ সপ্ত অপরিহানীয় ধর্মের (নীতির) কথা ভারি পছন্দ করতেন। তিনি তাঁর বিভিন্ন ধর্মদেশনায় সপ্ত অপরিহানীয় ধর্মের নিয়মনীতির কথা প্রায় সময় বলতেন এভাবে :</p>
	<p class="txt"><span>—</span><span> তিনি বলতেন, </span><span>‘</span><span>উপাসক-উপাসিকাদের মধ্যে ঐকমত্য বা এই ব্যাপারে এক সিদ্ধান্ত থাকতে হবে। কোনো প্রকার দল অথবা সামাজিক কোন্দলে আমি যেতে (আমন্ত্রণে) পারি না। সর্বসম্মতিক্রমে একতাবদ্ধ হয়ে আমন্ত্রণ জানালে আমি যেতে পারি।</span><span>’</span><span><sup class="calibre2">৩</sup></span></p>
	<p class="txt"><span>—</span><span> নারীর অধিকার সম্পর্কে পূজ্য বনভন্তে বলতেন, </span><span>‘</span><span>যেই জাতি নারী-নির্যাতন, নারীবধ, নারী-অত্যাচার ও নারীকে লাঞ্ছিত, অপমানিত করে সেই জাতি অধঃপাতে যাবে এবং ধ্বংস হবে। তোমরা নারী-নির্যাতন, নারী-অত্যাচার, নারীবধ ও নারীকে লাঞ্ছিত, অপমানিত করবে না। ভগবান বুদ্ধ বলেছেন, নারীদের স্বাধীনতা দেওয়ার জন্য। স্বাধীনতা দিলে তারাও মার্গফলে প্রতিষ্ঠিত হতে পারবে। সপ্ত অপরিহানীয় ধর্মে বলা হয়েছে, যে জাতি নারীকে শ্রদ্ধা করে, তাদের সম্ভ্রম রক্ষা করে, কোনো প্রকার অন্যায় আচরণ করে না সে জাতি ততই উন্নত।</span><span>’</span><span><sup class="calibre2">৪</sup></span></p>
	<p class="txt"><span>—</span><span> তিনি বলতেন, </span><span>‘</span><span>বয়োজ্য্যেষ্ঠকে বয়োজ্যেষ্ঠের স্থান, মাতাপিতাকে মাতাপিতার স্থান, ভাইকে ভাইয়ের স্থান, কনিষ্ঠকে কনিষ্ঠের স্থান দিতে হয়। </span></p>
	<p class="txt">৩. পূজ্য বনভন্তে জীবদ্দশায় তাঁর ছত্রছায়ায় গড়ে ওঠা যোগ্য শিষ্যরা সংঘকে সুষ্ঠু ও সুন্দরভাবে পরিচালনার লক্ষ্যে একটি সুন্দর বিধিমালা (গঠনতন্ত্র) প্রণয়ন করেছিলেন। বর্তমানে সেই প্রণীত বিধিমালার আলোকেই সংঘ পরিচালিত হচ্ছে। ভোট বা স্বাধীন মতামত দানের পদ্ধতিতে সংঘের যে-কোনো সিদ্ধান্ত গৃহীত হয়। প্রত্যেক বছর পূজ্য বনভন্তের জন্মদিনের সময়ে তাঁরই হাতে গড়ে তোলা শিষ্যসংঘ অধিকাংশ ভিক্ষুদের নিয়ে সভা আহ্বান করে এবং সকল কার্যক্রম গণতান্ত্রিকভাবেই সম্পাদন করে থাকে। এতে পূজ্য বনভন্তের গণতান্ত্রিক মানসিকতার প্রভাব তাঁর ভিক্ষুসংঘের মাধ্যমে প্রতিফলিত হচ্ছে। সেই সঙ্গে তাঁর শিষ্যদের কল্যাণমূলক ও জ্ঞানসমৃদ্ধ ধর্মদেশনার দ্বারা ধর্মপ্রাণ মানুষ নানাভাবে উপকৃত হচ্ছে। যা-ই হোক, তিনি শুধু গণতন্ত্রের সমর্থকই ছিলেন না, তিনি সুখ ও সমৃদ্ধি অর্জনের জন্য একটি ন্যায়পরায়ণ শাসকের কথাও বলেছিলেন।</p>
	<p class="txt"><span>সুন্দর ও সুষ্ঠুভাবে রাষ্ট্র পরিচালনার জন্য পূজ্য বনভন্তের যে রাষ্ট্রচিন্তা তাঁর ধর্মদেশনার মাঝেই ফুটে ওঠে। ১৯৯৭ সালের ১৯ এপ্রিল গণপ্রজাতন্ত্রী বাংলাদেশ সরকারের মাননীয় প্রধানমন্ত্রী শেখ হাসিনা পূজ্য বনভন্তের সঙ্গে সাক্ষাৎ করতে রাজবন বিহারে এসেছিলেন। পূজ্য বনভন্তে প্রধানমন্ত্রীকে বলেছিলেন, </span><span>‘</span><span>রাষ্ট্র পরিচালনা করতে হলে জ্ঞান, বুদ্ধি, কৌশলের প্রয়োজনীয়তা অপরিহার্য। যে রাষ্ট্রপ্রধানের জ্ঞান, বুদ্ধি, কৌশল থাকবে তাঁর পক্ষে সুষ্ঠুভাবে রাষ্ট্র পরিচালনা করা সম্ভব হবে। সুষ্ঠুভাবে রাষ্ট্র পরিচালনা করা এত সহজ কাজ নয়। যেনতেনভাবে পরিচালনা করলে দেশ ও জাতির মঙ্গল হয় না। আপনাকে জ্ঞান, বুদ্ধি ও কৌশলের যথাযথ প্রয়োগ ঘটিয়ে দেশ পরিচালনা করতে হবে।</span><span>’</span></p>
	<p class="txt"><span>সেই সঙ্গে তিনি আরও বলেছিলেন, </span><span>‘</span><span>দেশের প্রধানমন্ত্রী হিসেবে আপনাকে সর্বস্তরের জনসাধারণের কথা ভাবতে হবে। জনগণের সুখ, শান্তি ও মঙ্গলের জন্য আপনাকে নিরলসভাবে কাজ করতে হবে। আপনার কাছে হবে সবাই সমান। প্রত্যেক জনগণের সুখ-স্বাচ্ছন্দ্য বিধান ও ভাগ্যোন্নয়ন করা এক প্রধানমন্ত্রীর কাজ। দেশ ও জনগণের উন্নতি, সমৃদ্ধির ব্যাপারে যেমন কাজ করতে হবে তেমনি তাদের জীবনের নিরাপত্তা বিধানও করতে হবে।</span><span>’</span><span><sup class="calibre2">৫</sup></span></p>
	<p class="txt"><span>তাঁর এ অমূল্য উপদেশের মধ্যে গভীর রাষ্ট্রচিন্তার যে প্রতিফলন আমরা লক্ষ করি, এতে করে একটা রাষ্ট্রের বা দেশের রাষ্ট্রপ্রধান বা রাষ্ট্রনায়কের কী করা বা কী হওয়া উচিত তা অনুধাবন করতে পারি। দেশের বা একটা জাতির কীভাবে উন্নতি হবে, মঙ্গল হবে, কীভাবে ধর্ম-বর্ণ-লিঙ্গভেদের ঊর্ধ্বে উঠে ধারাবাহিকভাবে কাজ করতে হবে। কীভাবে সকল শ্রেণির মানুষের জীবনে উন্নতি ও নিরাপত্তা বিধান করতে হবে তাঁর রাষ্ট্রচিন্তার মহামন্ত্র </span><span>‘</span><span>জ্ঞান, বুদ্ধি ও কৌশল</span><span>’</span><span>-এর মধ্যেই আমরা দেখতে পাই। একটা রাষ্ট্র বা দেশ বা জাতি নিয়ে মঙ্গলময় ও কল্যাণমূলক যে রাষ্ট্রীয় চিন্তা তা পূজ্য বনভন্তের দেশনা ও উপদেশবাণীগুলোতেই আমরা দেখতে পেয়েছি। পূজ্য বনভন্তে কেবল মাননীয় প্রধানমন্ত্রী নন, সংকটময় মুহূর্তে যারা রাষ্ট্র পরিচালনা করেছিলেন তাদেরও কীভাবে রাষ্ট্র পরিচালনা করতে হয় সে-বিষয়ে সদুপদেশ দিয়েছিলেন। যেমন ২০০৮ সালে ২৭ মার্চ গণপ্রজাতন্ত্রী বাংলাদেশের তত্ত্বাবধায়ক সরকারের প্রধান উপদেষ্টা ড. ফকরুদ্দিন আহমেদ ও সেনাপ্রধান জেনারেল মেইন উ আহমেদ রাজবন বিহারে পূজ্য বনভন্তের সঙ্গে সাক্ষাৎ করার জন্য আসেন। পূজ্য বনভন্তে প্রধান উপদেষ্টাকে উপলক্ষ করে বলেছিলেন, </span><span>‘</span><span>আগে নিজেকে উপদেশ দিয়ে তারপর অপরকে উপদেশ দিতে হয়। পরকে উপদেশ দিতে হলে নিজেকে সংযমী হতে হয়। নিজে সংযমী না হলে শিষ্য, সহকারী, সহকর্মী বা অন্য কাউকে সংযমী হতে উপদেশ দেয়া যায় না। উপদেষ্টা মাত্রই সংযমী হওয়া দরকার। সংযমী না হলে উপদেষ্টা হওয়া যায় না। সেই সংযম কী? কায়সংযম, বাক্যসংযম ও মনোসংযম।</span><span>’</span></p>
	<p class="txt"><span>তিনি আরও বলেছিলেন, </span><span>‘</span><span>আপনাদের লোভ, দ্বেষ, মোহ বা অজ্ঞানতা হতে মুক্ত থাকতে হবে। এসব মুক্ত থাকতে পারলে নিজেরও শান্তি, অপরেরও শান্তি লাভ হয়। মনে রাখবেন, লোভ, হিংসা ও অজ্ঞানতার দ্বারা অনাচার-অত্যাচারের জন্ম হয়। বর্তমানে বাংলাদেশে লোভ, হিংসা, অজ্ঞানতার প্রবণতা ব্যাপকভাবে বেড়ে গেছে। তাই সর্ব অনাচার, দুর্নীতি, দুঃশাসন ছড়িয়ে পড়েছে। এসব মনের মধ্যে লোভ, হিংসা ও অজ্ঞানতার প্রবণতা বেশি হলে নানা প্রকার অনাচার, অত্যাচার, দুর্নীতি ও অপকর্মে লিপ্ত হতে হয়। দুর্নীতি আচরণ করলে দেশের উন্নতি ও সমৃদ্ধি হয় না। আপনারা প্রত্যেকে সুনীতি আচরণ করবেন। কিছুতেই দুর্নীতি আচরণ করবেন না। দুর্নীতি আচরণ করলে কেউই বিশ্বাস করবে না। সুখ-শান্তির পরিবর্তে দুঃখ-অশান্তি, অধঃপতন এবং পরিহানিই ঘটে থাকে। রাজনীতি, ধর্মনীতি, সমাজনীতি</span><span>—</span><span>এই তিন নীতিতে লোভমুক্ত, হিংসামুক্ত, অজ্ঞানমুক্ত থেকে কাজ করতে হয়।</span><span>’</span><span> তিনি আরও বলেছিলেন, </span><span>‘</span><span>অহিংসা ও ক্ষমা-মৈত্রীর সঙ্গে অবস্থান করলে জীবন সুখের হয়, ঝামেলামুক্ত হয়। কাজেই আপনারা সবাই ক্ষমা ও মৈত্রীপরায়ণ হবেন। প্রতিহিংসাপরায়ণ হবেন না। মনে রাখবেন, সহনশীলতা, জীবের প্রতি দয়ালু, কুশলকর্মে নির্ভীক, ক্ষমা, মৈত্রী, নিজেকে অক্ষণ্ণ রাখা</span><span>—</span><span>এই সমস্ত সদ্&zwnj;গুণ-বিমণ্ডিত ব্যক্তিকে বলা হয় প্রকৃত জ্ঞান বা পণ্ডিত।</span><span>’</span><span><sup class="calibre2">৬</sup></span></p>
	<p class="txt">এই যে বিগত ২০০৭ সালে জরুরি অবস্থার সময় পূজ্য বনভন্তের সঙ্গে তৎকালীন প্রধান উপদেষ্টা ও সেনাপ্রধান সাক্ষাৎ করতে এলে তিনি (বনভন্তে) যে কথাগুলো বলেছিলেন তা নিঃসন্দেহে কল্যাণমূলক রাষ্ট্রচিন্তার ফসল, যা যথাযথভাবে প্রতিপালন করলে একটা রাষ্ট্র তথা দেশ, জাতি ও সমাজ উন্নতি ও অগ্রগতির সুউচ্চ শিখরে আরোহণ করতে পারবে। সমাজ, জাতি, দেশ বা রাষ্ট্রের জন্য চিন্তা না করলে পূজ্য বনভন্তের মুখ থেকে এসব কল্যাণমূলক উপদেশবাণীর বহিঃপ্রকাশ ঘটতো না। এ ছাড়া রাজনীতি, ধর্মনীতি ও সমাজনীতির মতো মূল্যবান শব্দগুচ্ছ বা বাক্যগুলো একটা রাষ্ট্রব্যবস্থায় অনেক অর্থবহ ও গুরুত্বপূর্ণ এবং পূর্ণাঙ্গ ও সুষ্ঠু রাষ্ট্রব্যবস্থায় একটি অপরটির সঙ্গে অঙ্গাঙ্গিভাবে জড়িত। তাই এসব মূল্যবান শব্দগুচ্ছ সুষ্ঠু ও সুন্দর রাজনৈতিক ভাবনার জলজ্যান্ত সাক্ষ্য বহন করছে।</p>
	<p class="txt">ন্যায়বিচার এবং পররাষ্ট্রনীতির ব্যাপারেও পূজ্য বনভন্তে সুন্দর পরামর্শ দিয়েছেন। ১৪ জুন ২০০১ সালে অবসরপ্রাপ্ত বিচারপতি হাবিবুর রহমান রাজবন বিহারে পূজ্য বনভন্তের সঙ্গে সাক্ষাৎ করতে এসেছিলেন। পূজ্য বনভন্তে প্রাক্তন প্রধান বিচারপতিকে যেসব পরামর্শ ও উপদেশ দিয়েছিলেন আমি এখানে তার কিছু অংশ তুলে ধরছি।</p>
	<p class="txt"><span>পূজ্য বনভন্তে বলেন, </span><span>“</span><span>ভালো-মন্দ সম্বন্ধে আমার একটা কথা শুনুন। মনে রাখতে হবে, কোনো কিছু বলা বা করার পূর্বে এরূপে বিবেচনা করে দেখা উচিত : </span><span>‘</span><span>এই কথা বললে আমার নিজের সুখ হবে কি? অপরের সুখ হবে কি? নিজের বা অপরের উভয়ের সুখ হবে কি? যদি সুখ হয় তাহলে সেই কথা নির্দ্বিধায় বলবেন। আর এই কাজটি করলে আমার নিজের সুখ হবে কি? অপরের সুখ হবে কি? নিজের বা অপরের উভয়ের সুখ হবে কি? যদি সুখ হয় তাহলে সেই কাজ নির্দ্বিধায় করবেন। অন্যদিকে... নিজের বা পরের উভয়ের দুঃখ হয় সেই কাজ কিছুতেই করবেন না।</span><span>”</span></p>
	<p class="txt"><span>“</span><span>আপনি তো প্রধান বিচারপতি? হ্যাঁ ছিলাম। আপনারা বিচার করেন বলে বিচারপতি। সেই বিচার কী? ভালো-মন্দ সম্বন্ধে বিচার, দোষ-নির্দোষ সম্বন্ধে বিচার, ন্যায়-অন্যায় সম্বন্ধে বিচার। বিচারপতিদের সেই ভালো-মন্দ, ন্যায়-অন্যায় সম্বন্ধে বিচার করে ভালো এবং ন্যায়ের দিকে রায় দিতে হয়।</span><span>”</span><span><sup class="calibre2">৭</sup></span></p>
	<p class="txt">এ সকল মূল্যবান বাক্যগুলোর দ্বারাও পূজ্য বনভন্তের রাষ্ট্রচিন্তার স্পষ্ট প্রতিফলন দেখতে পাওয়া যায়। কারণ একটা রাষ্ট্রে বিচারব্যবস্থার ওপর সুশাসন নির্ভর করে। বিচারব্যবস্থা ব্যতীত কোনো রাষ্ট্রব্যবস্থা নেই। আর রাষ্ট্রীয় বিচারব্যবস্থায় ন্যায়-অন্যায়, ভালো-মন্দ বিচার করে দোষী ব্যক্তি সাজা বা নির্দোষী ব্যক্তি খালাস পেয়ে থাকে। তাই বিচারব্যবস্থা যদি সুষ্ঠু ও সুন্দর না হয় তাহলে বিচারের নামে অবিচার করা হয়। সেই ধরনের অবিচারের ঘটনা যাতে না ঘটে সেদিকেও সতর্ক ও সজাগ দৃষ্টি রাখার কথা পূজ্য বনভন্তের রাষ্ট্রচিন্তায় স্থান পেয়েছে খুব সুন্দর ও সাবলীলভাবে।</p>
	<p class="txt"><span>২০০৫ সালে ২ মে মার্কিন রাষ্ট্রদূত মিস জুডিথ চামাস পূজ্য বনভন্তের সঙ্গে সাক্ষাৎ করার জন্য রাজবন বিহারে আসেন এবং পূজ্য বনভন্তেকে বলেন, </span><span>“</span><span>মার্কিন যুক্তরাষ্ট্র বাংলাদেশকে সাহায্য করে থাকে এবং মাঝে মাঝে প্রয়োজনীয় পরামর্শও দিয়ে থাকে।</span><span>”</span></p>
	<p class="txt"><span>প্রত্যুত্তরে পূজ্য বনভন্তে বলেন, </span><span>“</span><span>বেশ ভালো। অপরকে সাহায্য করা এবং প্রয়োজনের সময় পরামর্শ ও বুদ্ধি প্রদান করা উত্তম কাজ। এসব কাজ সঠিকভাবে করলে প্রত্যেকের সুখ-শান্তি লাভ হয় সন্দেহ নেই। তবে সাহায্য করা দু ধরনের হয়ে থাকে। ভালো কাজে সাহায্য করা ও মন্দ কাজে সাহায্য করা। পরামর্শ দু প্রকার</span><span>—</span><span>সৎপরামর্শ ও কুপরামর্শ। আপনাদের রাষ্ট্র আমেরিকা বিশ্বের সবচাইতে ক্ষমতাধর দেশ। অন্যান্য দেশগুলো বহুলাংশে আপনাদের পরামর্শ নেয়, আপনাদের সাহায্য প্রত্যাশা করে, সাহায্য চেয়েও নেয়। আমি বলবো, আপনারা সুপরামর্শ দিবেন, ভালো কাজে সাহায্য করবেন। তাহলে আপনাদের পুণ্য হবে, সুখ হবে। অন্যদিকে সাহায্যপ্রার্থী দেশেরও মঙ্গল ও সুখ-শান্তি লাভ হবে। এককথায় সারা বিশ্বে সুখ-শান্তি বজায় থাকবে; উন্নতি, অগ্রগতি ও সমৃদ্ধি হবে। আপনাদের রাষ্ট্রপ্রধানসহ সবাই মৈত্রীপরায়ণ, ক্ষমাশীল, দয়াবান হবেন। এটিই সুখ, শান্তি ও উন্নতি লাভের পথ।</span><span>”</span><span><sup class="calibre2">৮</sup></span></p>
	<p class="txt">পূজ্য বনভন্তের এসব মূল্যবান বক্তব্য অত্যন্ত গুরুত্বপূর্ণ। শুধু একক কোনো দেশ বা জাতির জন্য নয়, বিশ্বশান্তি ও উন্নতির জন্য উন্নত দেশের রাষ্ট্রীয় প্রতিনিধিদের প্রতি ছুঁড়ে দেওয়া এই অসাধারণ কথাগুলোর গুরুত্ব ও তাৎপর্য আজও হারিয়ে যায়নি। বরং বলা যায়, পূজ্য বনভন্তের সেই অসাধারণ সব কথাগুলো এত বছর পরেও সমানভাবে প্রাসঙ্গিক, গুরুত্বপূর্ণ ও তাৎপর্যপূর্ণ। যুক্তরাষ্ট্রের মতো ক্ষমতাশালী দেশের একজন কূটনীতিককে কূটনীতির ভাষায় এ রকম উপযুক্ত জবাব দিয়ে ইতিবাচক এক বিশ্বশান্তি ও উন্নতির বার্তা দিয়েছেন যাকে শান্তি ও উন্নতি কূটনীতি হিসেবে আখ্যায়িত করা যায়।</p>
	<p class="txt"><span>আমি আমার বক্ষ্যমাণ নিবন্ধে আলোচনা শুরু করেছিলাম চাকমা জাতির দুজন মহান ব্যক্তিত্বকে নিয়ে। এ মহান ব্যক্তিদ্বয়কে নিয়ে চাকমা জাতির রাজনৈতিক ইতিহাস পর্যালোচনা করা হলে মোটেই অপ্রাসঙ্গিক হবে না বলেই আমি মনে করি। বুদ্ধ বলেছেন, </span><span>“</span><span>যে জাতিতে একজন সাধু সৎপুরুষ, মহাপুরুষ উৎপন্ন হন সে জাতির গৌরব, সম্মান, সৌভাগ্য উত্তরোত্তর শ্রীবৃদ্ধি অবশ্যম্ভাবী। সেই জাতির গৌরবকেতন বহুকাল পর্যন্ত চিরউজ্জ্বল হয়ে পরিব্যাপ্ত থাকে।</span><span>”</span><span> তাই এটা স্বতঃসিদ্ধ যে চাকমা জাতির মান, সম্মান, সৌভাগ্যের দরজা খুলে যাবার কথা।<sup class="calibre2">৯</sup></span></p>
	<p class="txt"><span>চলুন জেনে নিই, এ সম্পর্কে পূজ্য বনভন্তে কী বলেন। তিনি বলেন, </span><span>“</span><span>তোমাদের মান, সম্মান বৃদ্ধির পূর্বে তোমাদের অবশ্যই আমার কথামতো চলতে হবে। আমার উপদেশ, দিকনির্দেশনা অনুসরণ করতে হবে। অন্যথায় এসবের বিপরীতে চললে, অর্থাৎ আমার উপদেশ, পরামর্শ, দিকনির্দেশনা মেনে না চললে তোমরা কীভাবে উপকৃত হবে? যেমন ধরো, একজন ব্যক্তি ভীষণ পেটব্যথায় কাতর হয়ে গড়াগড়ি দিচ্ছে। ইত্যবসরে তার একপাশে পেটব্যথা-নাশকের খুব ভালো ওষুধ পাওয়া গেল। লোকজন রোগীকে সেই ওষুধ সেবন করতে বারবার তাগিদ দিতে লাগল। কিন্তু রোগী কিছুতেই সে ওষুধ খেতে রাজি নয়। উপরন্তু বলতে থাকে, আমি এই ওষুধ বিশ্বাস করি না, মরে যাবো, তবুও ওষুধ খাবো না। আচ্ছা, এখন তোমরাই বলো, রোগীর পেটব্যথাজনিত দুঃখের জন্য ওষুধ দায়ী নাকি রোগী নিজেই দায়ী?</span><span>”</span><span> ওই সময় সবাই (লোকজন) বলল, রোগী নিজেই দায়ী। ভন্তে বললেন, </span><span>“</span><span>এক্ষেত্রেও ঠিক সেরূপই হচ্ছে।</span><span>”</span><span><sup class="calibre2">১০</sup></span></p>
	<p class="txt">জাতির উন্নতি, শ্রীবৃদ্ধি, গৌরবের জন্য পূজ্য বনভন্তে সবাইকে তিন বছর নিখুঁতভাবে পঞ্চশীল পালন করার জন্য বলেছিলেন। কিন্তু জাতি কি পালন করতে পেরেছে? পারেনি। তাই বলা যায়, চাকমা জাতির মান, সম্মান, উন্নতি, শ্রীবৃদ্ধি ও সৌভাগ্য বৃদ্ধির পরীক্ষায় চাকমা জাতি ব্যর্থ হয়েছে কোনো সন্দেহ নেই।</p>
	<p class="txt">১৯৬০-১৯৭০ সাল পর্যন্ত প্রায় এক দশক ধরে পূজ্য বনভন্তে দীঘিনালায় ছিলেন। এ সময় তিনি সাধক ধর্মগুরু হলেও পার্বত্য চট্টগ্রামের আদিবাসী জনগণের মহান নেতা এম. এন. লারমার সঙ্গে তাঁর সখ্যতা গড়ে উঠেছিল। ১৯৬৮ সালের মাঝামাঝি নাগাদ পর্যন্ত এম. এন. লারমা দীঘিনালা উচ্চ বিদ্যালয়ে সহকারী শিক্ষক ছিলেন। এম. এন. লারমা সময় পেলে পূজনীয় বনভন্তের সঙ্গে দেখা করার জন্য কুটিরে যেতেন। তখন এম. এন. লারমা থাকতেন দীঘিনালা উচ্চ বিদ্যালয়ের বোর্ডিং-এ। বোর্ডিং-এ অবস্থানকালীন এম. এন. লারমার সঙ্গী ছিলেন দীঘিনালা উচ্চ বিদ্যালয়ের আরেক সহকারী শিক্ষক প্রিয়দর্শী খীসা। এই দুই শিক্ষক শ্রদ্ধেয় বনভন্তের কাছে ধর্মদেশনা শুনতে যেতেন এবং ফিরতেন গভীর রাতে। ভন্তে ধর্মদেশনা দানে ক্ষান্ত না হওয়া পর্যন্ত তারা দুজনে পরম পূজ্য বনভন্তের ধর্মদেশনা শুনতেন।</p>
	<p class="txt"><span>পূজনীয় বনভন্তে এক সময় বিহারের সামনে অসমান অংশটির মাটি কেটে সমান করে দেওয়ার জন্য তাদের দুজনকে দায়িত্ব দিলেন। তারা উভয়ে সানন্দে দায়িত্ব কাঁধে নিলেন। তবে একটু সময় নিলেন মাসিক বেতন না পাওয়া পর্যন্ত। তখন নয় মাস চলছে তাদের স্কুলের বেতন হচ্ছিল না। কিছুদিন পর স্কুলের বেতন পাওয়ার সঙ্গে সঙ্গে কুটিরের সামনের অংশটি মাটি কেটে সমান করে দিলেন। শ্রদ্ধেয় বনভন্তে এম. এন. লারমাকে </span><span>‘</span><span>মঞ্জু মাস্টয্যা</span><span>’</span><span> বলে ডাকতেন। তাঁর </span><span>‘</span><span>মঞ্জু মাস্টয্যা</span><span>’</span><span> সভায় না পৌঁছা পর্যন্ত ধর্মসভা আরম্ভ না করতে সভার আয়োজকদের বলে রাখতেন।<sup class="calibre2">১১</sup></span></p>
	<p class="txt">গেরিলা জীবনে চলে যাবার পরও এম. এন. লারমা পূজ্য বনভন্তের উপদেশ ও আদেশ যথাসম্ভব পালন করার চেষ্টা করতেন। পঞ্চশীল পালনেও তিনি সতর্ক ছিলেন। এ প্রসঙ্গে একটি ঘটনা না বলে পারছি না। সেই সময় এম. এন. লারমা সাংগঠনিক কাজের জন্য জুরাছড়ি থেকে কয়েকজন সদস্যসহ বরকল উপজেলায় হালাম্বা গ্রামে যান। তিনি সেখানকার মেম্বার সাধনমুনি চাকমার বাড়িতে অবস্থান করেন। সাধনমুনি মেম্বার মহান নেতাকে অতিথি হিসেবে পেয়ে ভীষণ খুশি হয় এবং সে তাকে আপ্যায়ন করার জন্য মোরগ জবাই করল। ঘটনাটি এম. এন. লারমার কানে গেলে তিনি খুব রেগে যান এবং সঙ্গে সঙ্গে মোরগমাংসের তরকারিটি বাইরে ফেলে দেওয়ার জন্য নির্দেশ দেন। এতে তার সঙ্গে আসা অন্যান্য সদস্যরা মনে মনে অসন্তুষ্টি বোধ করেন।<sup class="calibre2">১২</sup> যে প্রত্যক্ষদর্শীর কাছ থেকে এ ঘটনার কাহিনিটি শুনেছি তিনিও নাকি সেই মোরগমাংসের তরকারি খেতে না পাওয়ায় মনে মনে দুঃখ পেয়েছিলেন।</p>
	<p class="txt">এম. এন. লারমা বনের কীটপতঙ্গের ব্যাপারেও সতর্ক ছিলেন। তিনি নাকি বলতেন, কীটপতঙ্গরা যেমন বনে-জঙ্গলে অবস্থান করে জীবনধারণ করে ঠিক তেমনি আমরাও বনে-জঙ্গলে অবস্থান করে সংগ্রাম চালিয়ে যাচ্ছি। তাই তাদের অযথা মেরে ফেলো না। এতে বুঝা যায়, তার ওপর পূজ্য বনভন্তের যথেষ্ট প্রভাব ছিল এবং পূজ্য বনভন্তের প্রতিও তার গভীর শ্রদ্ধাবোধ ছিল। তা সত্ত্বেও তিনি বাস্তব কারণে পূজ্য বনভন্তের সব উপদেশ পালন ও মান্য করতে পারেননি।</p>
	<p class="txt"><span>এ প্রসঙ্গে বনভন্তে বলেন, মানবেন্দ্র নারায়ণ লারমাকে আমি বলেছিলাম, </span><span>“</span><span>তোমরা যে সে কাজগুলি করছ, আমার কথা একটু ধর। কোনো একটি কথা বলার আগে দেখবে, এই কথাটি বললে আমার নিজের সুখ হবে কি? অপরের সুখ হবে কি? উভয়ের সুখ হবে কি? যদি সুখ হয়, তাহলে সে কথা বল। আবার কোনো একটি কাজ করার সময় দেখবে, এই কাজটি করলে শান্তি হবে, নাকি দুঃখ হবে এবং কাজটি করলে আমার নিজের সুখ হবে কি? অপরের সুখ হবে কি? উভয়ের সুখ হবে কি? কাজটি করলে আমি নিজে দুঃখ পাব কি? অপরে দুঃখ পাবে কি? যদি সুখ হয়, তাহলে কাজটি কর, আর যদি দুঃখ হয়, কাজটি করবে না।</span><span>”</span><span> কিন্তু সে আমার কথা ধরেনি।<sup class="calibre2">১৩</sup></span></p>
	<p class="txt"><span>একসময় সেনাবাহিনীর মেজর, ব্রিগেডিয়ার, জিওসি</span><span>—</span><span>বড়ো বড়ো সেনাকর্মকর্তারা পূজ্য বনভন্তের সঙ্গে সাক্ষাৎ করার জন্য আসতেন। তারা পূজ্য বনভন্তেকে বিভিন্ন ধরনের জিনিস দান করতেন, ভন্তের সুবিধা-অসুবিধার কথা জিজ্ঞেস করতেন এবং ভন্তের কাছ থেকে উপদেশ শুনতে চাইতেন। নব্বইয়ের দশকে পার্বত্য চট্টগ্রামে যোগাযোগব্যবস্থা ভালো ছিল না। তাই দূরদূরান্তে ধর্মপ্রচার করার জন্য সেনাবাহিনী পূজ্য বনভন্তেকে স্থল ও আকাশযানের সুবিধা দিয়েছিল। পরে অবশ্য যোগাযোগব্যবস্থা উন্নত হলে এবং নিজস্ব গাড়ির ব্যবস্থা হয়ে যাওয়ার পর পূজ্য ভন্তে সেনাবাহিনীর সে সেবা আর নেননি। পূজ্য বনভন্তেকে দর্শন করার জন্য, দান দেওয়ার জন্য, উপদেশ শ্রবণ করার জন্য শুধু সেনাবাহিনীই আসেনি, বরং তার চেয়ে বেশি এসেছিলেন জাতি-ধর্ম-বর্ণনির্বিশেষে হিন্দু, মুসলিম, ফকির, সনাতনধারার সন্ন্যাসী, খ্রিষ্টান, আমেরিকান-ইউরোপিয়ানসহ দেশি-বিদেশি অনেক গণ্যমান্য ব্যক্তিবর্গ। সে সময় সেনাবাহিনীর সেবা/সহযোগিতা নেওয়ার কারণে তৎকালীন শান্তিবাহিনীর কিছু সদস্য পূজ্য বনভন্তেকে সরকারবাদী বলে কড়া সমালোচনা করেছিল। একজন বৌদ্ধ সন্ন্যাসী হয়ে পূজ্য বনভন্তে কিন্তু জাতপাতের ঊর্ধ্বে ছিলেন। তথাগত বুদ্ধ জাতিভেদপ্রথার ঘোরতর বিরোধী ছিলেন। বুদ্ধ বলেছেন, </span><span>“</span><span>জন্ম নয়, কর্মেই মানুষকে মানুষ হিসেবে উন্নত করে। একসময় ১০/১২ জন মুসলিম ভদ্রলোক ও ভদ্রমহিলা রাজবন বিহারে অসেন। তাদের মধ্যে একজন ভদ্রলোক পূজ্য বনভন্তেকে প্রশ্ন করলেন, আপনি কি চাকমা?</span></p>
	<p class="txt">পূজ্য বনভন্তে : না।</p>
	<p class="txt">ভদ্রলোক : তবে কী?</p>
	<p class="txt">পূজ্য বনভন্তে : আমি বৌদ্ধ ভিক্ষু। আমি চাকমা হলেই চাকমাস্বভাব থাকতো, আর যদি বড়ুয়া হতাম বড়ুয়াস্বভাব থাকতো। বৌদ্ধ ভিক্ষুর যা প্রয়োজন তা আমি...।<sup class="calibre2">১৪</sup></p>
	<p class="txt">বনভন্তের মতে জাতিভেদ করলে বুদ্ধধর্ম আচরণ করা যায় না। তাই সে কোন জাতের, কোন গোত্রের, কোন বর্ণের, কোন গোষ্ঠীর, এগুলো খোঁজা পূজ্য বনভন্তের মতে হীন কাজ। তিনি জাতি-ধর্ম-বর্ণ-নির্বিশেষে সকলের নিকট সদা পূজ্য ও সর্বজনবিদিত নন্দিত মহাপুরুষ ছিলেন। তাই তিনি কেউ ধর্ম-পুণ্য করতে চাইলে, তাঁকে দান বা সেবা করতে চাইলে বাধা দিতে পারেন না। তার দৃষ্টিতে সবাই সমান। তাই আমি বলি, যারা পূজ্য ভন্তে সম্পর্কে এ রকম মন্তব্য করে তারা নিজেরাও অমৃত সুধা পান করে না, আবার অন্যরা পান করলেও হিংসা করে।</p>
	<p class="txt">তথাগত বুদ্ধ তিনবার নিজ জাতি শাক্যবংশ ও কপিলবাস্তুকে রক্ষা করার চেষ্টা করেছিলেন, কিন্তু চতুর্থবারে পারেননি। চতুর্থবারে কোশলরাজপুত্র বিঢ়ুড়ব শাক্যদের রাজধানী কপিলবাস্তু আক্রমণ করেন এবং শাক্যদের নিধন করেন। পূজ্য বনভন্তেরও নিজ জাতির প্রতি অকৃত্রিম স্নেহের টান ছিল। তিনি চাকমা জাতির সুখ-শান্তির ব্যাপারে গভীর চিন্তাভাবনা করতেন এবং জাতির সমস্যা সমাধানের জন্য তিনি অনেকবার চাকমা রাজনীতিবিদ, বুদ্ধিজীবী ও উচ্চ শিক্ষিতদের উদাত্ত আহ্বান জানিয়েছিলেন। সমস্যা সমাধানের ব্যাপারে ব্যক্তিস্বার্থের ঊর্ধ্বে উঠে জাতীয় ও সামগ্রিক স্বার্থকে প্রাধান্য দেওয়ার খোলামেলা আহ্বান জানিয়েছিলেন। কিন্তু আমাদের নেতারা বা বুদ্ধিজীবীমহল পূজ্য ভন্তের সে-কথা খুব একটা আমলেই নেননি। পূজ্য ভন্তে থাইল্যান্ড ও ভারতে গিয়ে অবস্থান করার আমন্ত্রণ পেয়েছিলেন, কিন্তু দুর্দশাগ্রস্ত চাকমা জাতিকে এভাবে ফেলে গিয়ে তিনি যেতে চাননি এবং শেষ পর্যন্ত যাননি। এটি তাঁর নিজ জাতির প্রতি গভীর টান বা মমত্ববোধেরই উজ্জ্বল বহিঃপ্রকাশ।</p>
	<p class="txt"><span>একসময় কাপ্তাই উপজেলার ব্রিগেডিয়ার পূজ্য বনভন্তেকে নিমন্ত্রণ করেছিলেন। সে-সময় শান্তিবাহিনী অস্ত্রসমর্পণ করেনি, অর্থাৎ শান্তিচুক্তি হয়নি। ব্রিগেডিয়ার মহোদয় পূজ্য ভন্তেকে চীবর দান করলেন, কমলালেবু দান করলেন। তারপর তিনি পূজ্য বনভন্তেকে জিজ্ঞেস করলেন, </span><span>‘</span><span>বুদ্ধ, ধর্ম, সংঘ। অহিংসা পরম ধর্ম।</span><span>’</span><span> এ কথা খুব সুন্দর। আচ্ছা ভন্তে, তাহলে শান্তিবাহিনীরা কেন মানুষ মারছে? সেসব হিংসা নাকি অহিংসা?<sup class="calibre2">১৫</sup></span></p>
	<p class="txt"><span>প্রায় সময় সেনাবাহিনীর কর্মকর্তাদের নিকট পূজ্য বনভন্তে এ ধরনের প্রশ্নের সম্মুখীন হতেন। তিনিও বলতেন, </span><span>“</span><span>এক হাতে তালি বাজে না। ইসলাম ধর্মে জোরজুলুম, অন্যায়, মারামারি নেই, কিন্তু বাঙালিরা কেন চাকমাদের অত্যাচার করে, মারে, জায়গাজমি কেড়ে নেয়? কেন?</span><span>”</span><span> এসব কথা বললে সেনাকর্মকর্তারা চুপ করে থাকতেন। পূজ্য বনভন্তে যেমন চাকমা রাজনীতিবিদদের সমালোচনা করতেন, ঠিক তেমনি বিশাল জনসভায় সেনাবাহিনীকেও সমালোচনা করতেন। আমি নিজেই সেসব কথা বহুবার শুনেছি।</span></p>
	<p class="txt">১৯৯৭ সালে বাংলাদেশ সরকারের সঙ্গে শান্তিচুক্তি হওয়ার পর চাকমারা ভাতৃঘাতী সংঘাতে জড়িয়ে পড়ে। এই ভাতৃঘাতী সংঘাতে শত শত লোক মারা যায়, অনেক মায়েরা হয় সন্তানহারা, অনেক নারীরা হয় বিধবা, সন্তানেরা হয় পিতৃহারা। পূজ্য বনভন্তে একদিকে প্রত্যক্ষভাবে চাকমাদের মাঝে ঈর্ষা-বিদ্বেষ, প্রতিহিংসার রাজনীতি, মারামারি-হানাহানি ভুলে গিয়ে ভ্রাতৃত্ববোধ গড়ে তোলার জন্য আপন অবস্থান থেকে আপ্রাণ চেষ্টা করেছিলেন। অন্যদিকে সামরিক শাসক ও রাষ্ট্রের প্রশাসনিক কর্মকর্তাদেরও তিনি ধর্মবীরের মতো করে সাহসিকতার সঙ্গে চার আর্যসত্যের আলোকে অশান্ত পাহাড়ে শান্তির বারতা শুনিয়েছিলেন।</p>
	<p class="txt"><span>১৯৮৮ সালে শ্রীমৎ সুমনালংকার মহাথের পরিচালিত </span><span>‘</span><span>পার্বত্য বৌদ্ধ মিশন</span><span>’</span><span> বিহারে তিনি উদাত্ত কণ্ঠে জনৈক ঊর্ধ্বতন সেনাকর্মকর্তাকে স্পষ্ট ভাষায় বলেছিলেন, ব্রিগেডিয়ার সাহেব, মুখে ভাই ভাই বললে হবে না, অহিংসার কথা মুখে বললে হবে না। ভাই ভাই ভাবটি আগে আপনার মনে দৃঢ়ভাবে ধারণ করুন, হিংসা নামক বিষবৃক্ষটি সমূলে উৎপাটন করুন, মন থেকে মুছে ফেলুন সব ধরনের ভেদ-বিভেদ, তবেই আপনাদের ভাই ভাই, ঠাঁই ঠাঁই আর অহিংসা চিরস্থায়ী হবে, দেশের মহাকল্যাণ হবে।</span><span>”</span><span><sup class="calibre2">১৬</sup></span></p>
	<p class="txt"><span>চাকমাদের এ ভ্রাতৃঘাতী সংঘাত বন্ধ করার জন্য পূজ্য বনভন্তে দু</span><span>’</span><span>পক্ষের প্রধানকে বারবার আহ্বান জানিয়েছিলেন। কিন্তু কেউই এগিয়ে আসেননি। পূজ্য বনভন্তে ছাত্র পরিষদের পক্ষ-বিপক্ষের ছেলেদের ডেকেছিলেন এবং সে-সময় পূজ্য বনভন্তের ডাকে সাড়া দিয়ে অনেকে এসেছিল। তারা ভন্তেকে বলেছিল, ভন্তে, আপনার কথা আমরা ধরবো। আপনি সন্তু আর প্রসীত এই দুজনকে বুঝান। এরপর পূজ্য বনভন্তে বললেন, </span><span>“</span><span>সন্তু বলছে, প্রসীতের দলকে শেষ কর। আর প্রসীত বলছে, সন্তুর দলকে শেষ কর। এজন্য সরকার এখানে কী করছে? প্রসীতকে দিচ্ছে অস্ত্র-টাকা, সন্তুকেও দিচ্ছে অস্ত্র-টাকা। করো এবার মারামারি। তাহলে সরকারের বুদ্ধিটা হচ্ছে, তাদের যদি দুই দল করে দিতে পারি, সবাই যদি মারামারি করে শেষ হয়ে যায়, তারপর বাঙালিদের পার্বত্য চট্টগ্রামে নিয়ে আসব। সে (সরকার) কেন মারছে না, জানো? কারণ সে মারলে তো বদনাম হবে। আর্মিরা বলে, চাকমারা আগে নিজেরা নিজেরা খুন করে মরে যাক, তারপর আমরা দেখতে আসব। ওইদিন নাকি পক্ষ-বিপক্ষের ছেলেরা মারামারি করছিল, সেখানে পুলিশরা গিয়ে নাকি হাসছে। বলছে, </span><span>‘</span><span>ভালো হয়েছে, এত খারাপও নয়। আর ঘিলাছড়িতে পক্ষ-বিপক্ষের ছেলেরা ধাওয়া-পালটা ধাওয়া করছে, আর্মিরা নাকি শুধু তাকিয়ে থাকে আর হাসে।</span><span>”</span><span><sup class="calibre2">১৭</sup></span></p>
	<p class="txt">পূজ্য বনভন্তের মুখনিঃসৃত এসব বাস্তব ও সত্য কথা থেকেই স্পষ্টতই অনুধাবন করা যায় যে, তিনি বৌদ্ধ সন্ন্যাসী হয়েও নিজ জাতির ভ্রাতৃঘাতী সংঘাত বন্ধ ও নিরসন করতে বারবার চেষ্টা করেছিলেন। স্বজাতির মধ্যে বিরাজমান ভ্রাতৃঘাতী দ্বন্দ্ব-সংঘাতের অবসান করতে অনেক সচেষ্ট ছিলেন। তাঁর এমন প্রচেষ্টায় রাজনৈতিক, সাম্প্রদায়িক, ধর্মীয় ও সাংস্কৃতিক চেতনার প্রতিফলন ঘটেছিল। পূজ্য বনভন্তের এসব বক্তব্য থেকে সহজে বুঝা যায়, তিনি সরকারবাদী স্বজাতিবিদ্বেষী নাকি চাকমা জাতির হিতকামী কল্যাণমিত্র। চোখ বন্ধ করেও বলা যায়, তিনি যদি চাকমা জাতিতে আবির্ভূত না হতেন তাহলে চাকমা জাতি কত বছর পিছিয়ে পড়ে থাকত। তথাপি তিনি ছিলেন মৈত্রী, করুণা, অহিংসাপথের পথিক এবং দ্বন্দ্ব-সংঘাত, মারামারি, হানাহানি ও অশান্তির বিপক্ষে। এখানেই পূজ্য বনভন্তের সঙ্গে অন্য রাজনৈতিক লাইনের লোকদের বড়ো পার্থক্য। অনেকে বিশ্বশান্তি প্রতিষ্ঠায় বুদ্ধের অহিংসানীতিকে অভিযোগ করে বলে যে, অহিংসানীতির মাধ্যমে জাতির মুক্তি আনয়ন সম্ভব নয়। কলেবর বৃদ্ধির ভয়ে আমি আর এ সম্পর্কে আলোচনা করতে চাই না। আমি শুধু একজন মহান ব্যক্তির নাম বলতে চাই, যিনি বুদ্ধের অহিংসানীতিকে কাজে লাগিয়ে স্বাধীনতা ও অধিকার প্রতিষ্ঠা করেছিলেন, তিনি হচ্ছেন ভারতবর্ষের স্বাধীনতার প্রতীক ও প্রধান রূপকার মহাত্মা গান্ধী।</p>
	<p class="txt"><span>কথায় কথায় কতিপয় চাকমা রাজনীতিবিদ একটি প্রশ্ন উত্থাপন করেন, </span><span>“</span><span>জাত টিকে না থাকলে ধর্ম কীভাবে টিকে থাকবে?</span><span>”</span><span> এটি একটি সম্পূর্ণ অমূলক যুক্তি। বুদ্ধধর্ম ও পূজ্য বনভন্তে কি তাদের পূর্বপুরুষের সম্পত্তি নাকি? প্রশ্ন জাগে, তারা কি বুদ্ধের ধর্ম নিজেরাও কখনো পালন করেছে? বুদ্ধের সময়ে অনেক জাত ছিল, যেমন : বৃজি, মল্ল, কোলীয়, শাক্য ইত্যাদি। কিন্তু বর্তমানে কোথাও এসব জাতির একটিও টিকে নেই। শুধু তা-ই নয়, পৃথিবী থেকে বহু জাতি ইতোমধ্যে বিলুপ্তও হয়ে গেছে। কিন্তু বুদ্ধের ধর্ম ঠিকই বহাল তবিয়তে টিকে আছে। তথাগত বুদ্ধ একবার বলেছিলেন, এমন এক ব্রাহ্মণ জাতি আছে যারা গৃহত্যাগ করতে চায় না। সন্ন্যাসজীবন ভয় পায়। কারণ গৃহত্যাগ করলে নাকি তাদের বংশ থাকবে না। বুদ্ধ তাদের মূর্খ বলেছেন। উপরিউক্ত অভিযোগটি যারা করে তারা এ জাতীয় ব্রাহ্মণদের পর্যায়েরই লোক।</span></p>
	<p class="txt"><span>অনেক চাকমা স্বাধীনতার কথা বলেন। কিন্তু প্রশ্ন হলো, স্বাধীনতা কী? পূজ্য বনভন্তে এ সম্পর্কে বলেন, </span><span>“</span><span>চাকমারা বলে স্বাধীনতা চাই। মাররাজ্যের ভেতর সত্যিকার স্বাধীনতা নেই। স্বাধীন হতে চাইলে নির্বাণরাজ্যে যাও। মাররাজ্য ছেড়ে নির্বাণরাজ্যে যাও তোমরা। সেখানে সুখ, সেখানে স্বাধীন। মাররাজ্য ও অমাররাজ্য কীভাবে চিনবে? যেমন নাকি বাংলাদেশের সীমানা পেরিয়ে গেলে ভারত, তেমনি মাররাজ্যের সীমানা পার হতে পারলে অমাররাজ্য বা নির্বাণ।</span><span>”</span><span><sup class="calibre2">১৮</sup></span></p>
	<p class="txt"><span>আমাদের </span><span id="calibre_link-3">পৃথিবীতে দু ধরনের স্বাধীনতা আছে : এক. আকাঙ্ক্ষার স্বাধীনতা, দুই. আকাঙ্ক্ষা হতে স্বাধীনতা।<sup class="calibre2">১৯</sup> আধুনিক পশ্চিমা রাজনৈতিক দর্শন কেবল প্রথমটাকে জানে। তারা চায় আকাঙ্ক্ষার স্বাধীনতা। বেশিরভাগ পশ্চিমা গণতন্ত্রের পিছনের মতবাদ হচ্ছে তাদের জনগণের আকাঙ্ক্ষাগুলো বুঝতে পারার স্বাধীনতাকে রক্ষা করা। তবে এমন দেশের জনগণ খুব একটা স্বাধীন বলে অনুভব করে না। আর দ্বিতীয় ধরনের স্বাধীনতা হচ্ছে আকাঙ্ক্ষা হতে স্বাধীনতা যা পূজ্য বনভন্তে তাঁর ধর্মদেশনায় উল্লেখ করেছেন। তাঁর মতে এ ধরনের স্বাধীনতাই হচ্ছে প্রকৃত স্বাধীনতা। এতে তারা শ্রদ্ধা জানায় সন্তুষ্টি ও শান্তিকে, যা আকাঙ্ক্ষা থেকে পুরোপুরি মুক্ত। তিনি আরও বলেন, </span><span>“</span><span>স্বাধীনতা কাকে বলে? কেউ বলে বাংলাদেশ, ভারত বা আমেরিকা স্বাধীন। প্রকৃতপক্ষে কেউই স্বাধীন নয়। যে ব্যক্তি অবিদ্যা থেকে, তৃষ্ণা থেকে, ধর্ম থেকে, কর্ম থেকে সম্পূর্ণ মুক্ত সে-ই প্রকৃত স্বাধীন।<sup class="calibre2">২০</sup></span></p>
	<p class="txt">কাজেই পার্থিব জগতের স্বাধীনতা আর আধ্যাত্মিক জগতের স্বাধীনতার মধ্যে আকাশপাতাল ব্যবধান রয়েছে। পূজ্য বনভন্তে আধ্যাত্মিক স্বাধীনতার ওপর গুরুত্বারোপ করেছেন। তবু পূজ্য বনভন্তের চিন্তাচেতনায় আধ্যাত্মিক চেতনা ও জগতের পাশাপাশি পার্থিব জগতের মঙ্গল, কল্যাণ, স্বজাতির প্রতি ভালোবাসা, শক্তিশালী ঐক্য; দ্বন্দ্ব-সংঘাত, যুদ্ধবিগ্রহ, মারামারি-হানাহানির বিরুদ্ধাচরণ; সংকীর্ণ ও উগ্র জাতীয়তাবাদের বিপক্ষে দৃঢ় অবস্থান; সমতা ও বৈষম্যহীনভাবে দেশের জনগণের প্রতি রাষ্ট্রনায়কদের ভালোবাসা; উন্নতি, শান্তি ও নিরাপত্তা বিধান করা; লোভ, হিংসা ও অজ্ঞানমুক্ত রাজনীতি; দুর্নীতিমূলক আচরণ ত্যাগ ও সুনীতিমূলক আচরণের চর্চা; ন্যায়বিচার প্রতিষ্ঠা প্রভৃতি রাষ্ট্রচিন্তা বা রাজনৈতিক চিন্তার বহিঃপ্রকাশ আমরা স্পষ্টতই লক্ষ করেছি। আমরা দেখেছি যে, তিনি স্বজাতির প্রতি অকৃত্রিম ভালোবাসা দেখিয়েছেন এবং কল্যাণমিত্ররূপে বারবার স্বজাতির উন্নতি-শ্রবৃদ্ধিকল্পে আজীবন চেষ্টা চালিয়ে গেছেন। তাই তো তিনি কদাচ স্বজাতির সঙ্গ ত্যাগ করেননি, করতে পারেননি।</p>
	<p class="txt">পরিশেষে, বিশ্বশান্তি প্রতিষ্ঠায় পূজ্য বনভন্তের কল্যাণমূলক চিন্তাচেতনার প্রতিফলন মানবসমাজে ছড়িয়ে পড়ুক, এটাই আমার আন্তরিক প্রত্যাশা। ভবতু সব্বমঙ্গলং। সব্বে সত্তা সুখিতা হোন্তু।</p>
	<section class="ref"> 
	<div class="ref_title">পাদটীকা : </div>
	<div class="refbox">
	<p class="txt"><span>//</span><span>list</span></p>
	<p class="txt">১. ডা. অরবিন্দু বড়ুয়া, বনভন্তের দেশনা (১ম খণ্ড)।</p>
	<p class="txt">২. শ্রীমৎ প্রজ্ঞাবংশ মহাস্থবির, প্রবন্ধ সমগ্র (২য় খণ্ড)।</p>
	<p class="txt">৩. ডা. অরবিন্দু বড়ুয়া, বনভন্তের দেশনা (১ম খণ্ড)।</p>
	<p class="txt">৪. শ্রীমৎ ইন্দ্রগুপ্ত ভিক্ষু, আর্যশ্রাবক বনভন্তের ধর্মদেশনা।</p>
	<p class="txt">৫. প্রাগুক্ত। ৬. প্রাগুক্ত। ৭. প্রাগুক্ত। ৮. প্রাগুক্ত। ৯. প্রাগুক্ত।</p>
	<p class="txt">১০. প্রাগুক্ত।</p>
	<p class="txt">১১. ধীর কুমার চাকমা, সাবেক কেন্দ্রীয় সদস্য, পার্বত্য চট্টগ্রাম জনসংহতি সমিতি, মানবমুক্তি অন্বেষণে : পরম পূজ্য বনভন্তে, বনভন্তে জন্মস্মারক, ২০১৬।</p>
	<p class="txt">১২. করুণামোহন চাকমা, প্রাক্তন উপজেলা চেয়ারম্যান, বরকল উপজেলা, রাঙামাটি, ঘটনার প্রত্যক্ষদর্শী।</p>
	<p class="txt">১৩. জনি ভট্টাচার্য্য, পরম পূজনীয় বনভান্তের ধর্মদেশনা।</p>
	<p class="txt">১৪. ডা. অরবিন্দু বড়ুয়া, বনভন্তের দেশনা (১ম খণ্ড)।</p>
	<p class="txt">১৫. জনি ভট্টাচার্য্য, পরম পূজনীয় বনভান্তের ধর্মদেশনা।</p>
	<p class="txt">১৬. ডা. প্রভাত চন্দ্র বড়ুয়া, বিনয় ও অভিধর্ম অনুশীলনের পুরোধা শ্রদ্ধেয় আর্যশ্রাবক বনভন্তে, বনভন্তে জন্মস্মারক, ২০১৪।</p>
	<p class="txt">১৭. জনি ভট্টাচার্য্য, পরম পূজনীয় বনভান্তের ধর্মদেশনা।</p>
	<p class="txt">১৮. প্রাগুক্ত।</p>
	<p class="txt">১৯. মূল : আজান ব্রহ্মবংশ মহাথের, অনুবাদ : জ্ঞানশান্ত ভিক্ষু, হৃদয়ের দরজা খুলে দিন।</p>
	<p class="txt">২০. ডা. অরবিন্দু বড়ুয়া, বনভন্তের দেশনা (১ম খণ্ড)।</p>
	</div>
	</section>
	</div>
	<div class="react">
	</div>
	</div>
	<h1 class="title">জিন প্রযুক্তি এবং বৌদ্ধদের কিছু কৈফিয়ত</h1>
	<div class="post_box">
	<div class="post_txt">
	<p class="txt"> বিজ্ঞান মানবসভ্যতার সবকিছুই পরিবর্তন করে চলেছে। প্রযুক্তির দ্রুত অগ্রগতি মানবজাতিকে অবাক করেছে। ভৌতবিজ্ঞানের কয়েক শতাব্দীর আবিষ্কার আমাদের পৃথিবীকে ফিরিয়ে দিয়েছিল অতিপ্রাকৃত শক্তির হাত থেকে। মানবসভ্যতার সেই সময় থেকে আমরা প্রথমবারের মতো ভাবতে শিখলাম যে, পৃথিবীসহ এই বিশাল মহাবিশ্বকে ব্যাখ্যা করার জন্য বাইরের কোনো কল্পিত শক্তির প্রয়োজন নেই। প্রাকৃতিক নিয়মগুলোর সাহায্যেই আজকে মহাবিশ্বের উৎপত্তি, বিস্তৃতি ইত্যাদি ব্যাখ্যা দেওয়া সম্ভব, আর সেই ব্যাখ্যাগুলো মানুষের জ্ঞানের সাহায্যে উৎঘাটন করা যায়। যার ফলে অতিপ্রাকৃতিকভাবে সৃষ্ট গতানুগ- তিক ধর্মগুলো উদ্দেশ্যহীনভাবে বিপাকে পড়ে যায়। বিজ্ঞান এখন যে গতিতে এগোচ্ছে তাতে করে রক্ষণশীল ধর্মীয় সৃষ্টিতত্ত্ববাদীদের অবৈজ্ঞানিক দাবিগুলো আর দাঁড়াতে পারছে না।<span>  </span></p>
	<p class="txt"> উনবিংশ শতকে সেই রক্ষণশীল সৃষ্টিতত্ত্ববাদী ধর্মগুলো আবার মুখ থুবড়ে পড়তে শুরু করে যখন জীববিজ্ঞানের চরম অগ্রগতি ঘটে। ১৮৫৯ সালে এটা প্রথম শুরু করেছিলেন চার্লস রবার্ট ডারউইন, তাঁর বিবর্তনবাদের মধ্য দিয়ে। ডারউইন প্রথম বলেন, এই পৃথিবীতে বিভিন্ন প্রজাতির উৎপত্তি এবং প্রাণের বিকাশ ও বিস্তৃতি প্রাকৃতিক নিয়মের বাইরে নয়, মানুষসহ সব জীবও এই প্রকৃতির অংশ। আমরা যতই নিজেদেরকে তথাকথিত সৃষ্টির কেন্দ্রস্থল বসিয়ে সান্ত্বনা পাওয়ার চেষ্টা করি না কেন, মানুষ আসলেই অন্যান্য জীবের মতোই বিবর্তনের মাধ্যমে সৃষ্টি হয়েছে।<sup class="calibre2">১</sup></p>
	<p class="txt"> ধর্মবাদীরা বলে যে, ঈশ্বর বা সৃষ্টিকর্তা এ জগতকে সৃষ্টি করেছেন, মানুষসহ বিভিন্ন প্রাণিদেরকেও সৃষ্টি করেছেন এবং তিনিই এই জগৎ ও জীবকে পালন ও সংহার করেন। কিন্তু ডারউইনের বিবর্তনবাদ পুরোপুরিভাবেই সৃষ্টিকর্তাকে অস্বীকার করে। তার বিবর্তনবাদেও অনেক প্রশ্ন থেকে যায়। কারণ বিজ্ঞানের অন্যান্য শাখার মতোই বিবর্তনবাদেও এখনো অনেক অমীমাংসিত বিষয় রয়েছে, বিজ্ঞানের অন্যান্য শাখার মতোই এখানেও বিজ্ঞানীরা বিবর্তনের প্রক্রিয়া সম্পর্কে কিছু বিষয় নিয়ে এখনো একমত হতে পারেন নি।<sup class="calibre2">২</sup> রবার্ট ওয়ালেস-এর মতে, মানুষের মতো বিস্ময়কর মানসিক ক্ষমতাধর একটি জীব কি প্রাকৃতিক নির্বাচন নির্ভর বিবর্তনের সৃষ্টি হতে পারে? প্রাকৃতিক নির্বাচনের মাধ্যমে মানুষের বুদ্ধিবৃত্তির বিকাশ ব্যাখ্যা অসম্ভব বলে তিনি<span>  </span>ঘোষণা করেন।<sup class="calibre2">২</sup> ওয়ালেসের সাথে সুর মিলিয়ে তাই ধর্মবাদীরাও বলে, বিবর্তনের অনুসারে যদি মানুষের উৎপত্তি হয় তাহলে শুধুই কেন মানুষের মধ্যে মনুষত্ববোধ থাকে<span dir="rtl">? অন্যান্য একটি</span> প্রাণীর মধ্যেও কেন তা অনুপস্থিত<span dir="rtl">? তারা আরো বলে, বানর থেকে যদি মানুষের উদ্ভব ঘটে, এখনো বানরগুলো পৃথিবীতে</span> রয়ে গেল কী করে<span dir="rtl">? তাছাড়া ডি.এন.এ. আবিষ্কারের পর তারা এই কথা বলে যে, এক প্রাণীর ডি.এন.এ.-এর</span> সাথে অন্য প্রাণীর ডি<span dir="rtl">.এন.এ.-এর মধ্যে তো কোনো মিল নেই। তাহলে কী</span>ভাবে প্রাণীরা বিবর্তনের ফলে মানুষের সৃষ্টি হতে পারে<span dir="rtl">? সে যা-ই হোক, হয়ত বিজ্ঞানীরা কোনো এক সময় এসব প্রশ্নগুলোর সঠিক জবাব</span> দিবেন। </p>
	<p class="txt"><span> জেমস ওয়াটসন ও ফ্রান্সিস ক্রিক</span><span dir="rtl">-এর ১৯৫৮ সালের ডি.এন.এ. আবিষ্কার প্রাণের এমন একটা রহস্যের</span><span> উন্মোচন করেছে</span><span dir="rtl">, যা কিনা জীববিজ্ঞানে একট</span><span>ি বিপ্লব ঘটিয়েছে। আর এই বিপ্লবের ফলে বিজ্ঞানের যে</span><span dir="rtl">-সব</span><span> নতুন নতুন শাখার উদ্ভব ঘটেছে তাদের মধ্যে জিন প্রযুক্তি অন্যতম</span><span dir="rtl">-যা কিনা জিনগত পরিবর্তন বা সংশােধন</span><span> সাধনের মাধ্যমে জীব সৃষ্টি সম্ভব। ১৯৯৭ সাল</span><span dir="rtl">-বিজ্ঞানের ইতিহাসে এক স্মরণীয় অধ্যায় সূচনা হয়, যখন</span><span> ডলি</span><span dir="rtl">’</span><span dir="rtl"> </span><span>নামে</span><span dir="rtl"> </span><span>ক্লোন</span><span dir="rtl"> </span><span>করা</span><span dir="rtl"> </span><span>একটি</span><span dir="rtl"> </span><span>ভেড়া</span><span dir="rtl"> </span><span>জৈবপ্রযুক্তির</span><span dir="rtl"> </span><span>মাধ্যমে</span><span dir="rtl"> </span><span>সৃষ্টি</span><span dir="rtl"> </span><span>করা</span><span dir="rtl"> </span><span>হয়।</span><span dir="rtl"> </span><span>মানব</span><span dir="rtl"> </span><span>ইতিহাসে</span><span dir="rtl"> </span><span>এটাই</span><span dir="rtl"> </span><span>প্রথম</span><span dir="rtl"> </span><span>ঘটনা</span><span dir="rtl">,</span><span> যখন কিনা মানুষ এমন একটা প্রাণের জন্ম দিতে পারে। আর এই নতুন জিনপ্রযুক্তি সারা দুনিয়াকে আমূল পরিবর্তন করেছে। জৈবপ্রযুক্তির ইতিহাসে আরও একবার সারাবিশ্বকে অবাক করেছে যখন মানৰ ক্লোনিং করা হয়। ক্লোনিং</span><span dir="rtl">-এর মাধ্যমে এমন জীব বা জীবকলা সৃষ্টি করা সম্ভব, যেগুলো প্রকৃতির স্বাভাবিক নিয়মের</span><span> পরিবর্তে গবেষণাগারে কোষস্থিত নিউক্লিয়াসের ডি</span><span dir="rtl">.এন.এ. অণুর কৃত্রিম হুবহু প্রতিলিপি তৈরির মাধ্যমে সৃষ্টি</span><span> করা হয়। ২০০২ সালে সর্বপ্রথম মানব ক্লোনিং</span><span dir="rtl">-এ</span><span>র মাধ্যমে </span><span dir="rtl">'ইভ' নামে একজন মানুষ সৃষ্টি করা হয় এবং</span><span> এই ঘটনার ফলে ধর্মবাদীরা ইতস্তত হয়ে পড়ে। কারণ এতদিন পর্যন্ত ধর্মবাদীরা বলে আসছিল</span><span dir="rtl">-শুধু ঈশ্বরের</span><span> পক্ষে সবকিছুই সৃষ্টি করা সম্ভব। কিন্তু মানব ক্লোনিং ঈশ্বরের শক্তি এবং অস্তিত্ব প্রশমিত করে। এভাবে ঈশ্বরভিত্তিক ধর্মের ব্যাখ্যাগুলো ভুল প্রমাণ হতে শুরু করে এবং তারা জিনপ্রযুক্তি ও মানব ক্লোনিং বিষয়টিকে একটুও মেনে নিতে পারেনি। অবৈজ্ঞানিক ব্যাখ্যাগুলো বিজ্ঞানের আবিষ্কারের ফলে নিপাত যাবে</span><span dir="rtl">, এটাই</span><span> স্বাভাবিক। মূলত মানব ক্লোনিং ছিল ঈশ্বরের অস্তিত্বের বিরুদ্ধে এক চরম প্রতিবাদ। মানব ক্লোনিং ঘটনার কারণে বিশ্বের ধর্মগুলো যখন বিতর্কিতের মুখে পড়েছিল তখন বৌদ্ধধর্ম হিমালয় পর্বতের ন্যায় গম্ভীরভাবে অবস্থান করে। বিস্ময়কর হলেও এটা সত্য যে</span><span dir="rtl">, বৌদ্ধরা এই বিতর্কে মােটেই সাড়া দেয়নি তেমন, যদিও</span><span> বৌদ্ধধর্ম মানবজীবনকে সবচাইতে বেশি গুরুত্ব দেয়। এখন প্রশ্ন হচ্ছে</span><span dir="rtl">, মানব ক্লোনিং নিয়ে বৌদ্ধদের কেন</span><span> কোনো মাতামাতি নেই</span><span dir="rtl">? </span><span> </span></p>
	<p class="txt">ধর্মের মধ্যে অবশ্যই ঈশ্বর থাকতে হবে<span dir="rtl">, এমন ধারণা ভুল। কারণ বৌদ্ধরা ঈশ্বর বা সৃষ্টিকর্তার অস্তিত্ব</span> অস্বীকার করে। ১৯৩২ সালে লন্ডনে একটা ঘটনা ঘটেছিল। সেখানে সমস্ত ধর্মের এক মিলিত সভা আহ্বানের আয়োজন করা হয়। তার প্রথম ধ্বনি ছিল<span dir="rtl">-ঈশ্বরের সন্তানরূপে সমস্ত মানুষ ভাই ভাই। শ্রীলঙ্কান</span> বৌদ্ধ ভিক্ষু ভদন্ত আনন্দ কৌশল্যায়ন বৌদ্ধদের প্রতিনিধি হিসেবে সেই সময় আমন্ত্রিত হয়েছিলেন। তিনি বলেছিলেন<span dir="rtl">, যতক্ষণ পর্যন্ত 'ঈশ্বর' শব্দটিকে প্রত্যাহার করা না হচ্ছে, </span>ততক্ষণ কোনো বৌদ্ধ সেই সভায় যোগদান করতে পারে না। তার কথা শুনে একজন কাদিয়ানি মুসলমান ভাই বিস্মিত হয়ে বলেছিলেন<span dir="rtl">, হায়</span> আল্লাহ<span dir="rtl">! এমন ধর্মও তাহলে আছে যেখানে ঈশ্বর নেই। প্রকৃত ঘটনা এই যে, বৌদ্ধরা ঈশ্বর মানে না।</span><sup class="calibre2">৪</sup> বৌদ্ধধর্মের এ সিদ্ধান্ত সরাসরি জগতের অন্যান্য সকল ধর্মের বিপরীতে অবস্থান করে। বৌদ্ধধর্ম মতে ১<span dir="rtl">. মহাপস্তিত রাহুল সাংকৃত্যায়ন, রামরাজা ও মার্কবাদ।</span> নিয়ন্ত্রণ করতে পারে। এজন্য মানব ক্লোনিং ঘটনাকে তারা বিস্ময়কর হিসেবে নেইনি। হামবুর্গ বিশ্ববিদ্যালয় থেকে পিএইচ<span dir="rtl">.ডি. লাভ করা ড, মেত্তানন্দ ভন্তে মানব ক্লোনিং এবং </span>কর্ম সম্পর্কে একটি প্রবন্ধ রচনা করেছেন<span dir="rtl">, এখানে তার সারমর্ম দেওয়া হলো : </span> </p>
	<p class="txt"> বৌদ্ধধর্মের একটি অনন্য বৈশিষ্ট্য হলো প্রকৃতির সাথে এর সম্পর্ক। বৌদ্ধরা মনে করে<span dir="rtl">, প্রকৃতি কারও</span> দ্বারা সৃষ্ট নয়। বৌদ্ধরা এটাও বিশ্বাস করে<span dir="rtl">, মানুষের অস্তিত্ব প্রকৃতির একটা অংশ। এটা শুধু </span>কর্মের<span dir="rtl">' এক</span> বিরামহীন পরস্পর সম্পর্কযুক্ত ধারা<span dir="rtl">, সেই তথাকথিত 'সংসার।</span><sup class="calibre2">৫</sup></p>
	<p class="txt"> আসলে সমগ্র বুদ্ধের শিক্ষায় এমন কোনো কিছু খুঁজে পাওয়া যাবে না যে আধুনিক বিজ্ঞানের যে<span dir="rtl">-কোনো</span> আবিষ্কারের সাথে বুদ্ধের শিক্ষার মতবিরুদ্ধ রয়েছে। বৌদ্ধধর্মের সাথে বিজ্ঞানের হয়ত কিছুক্ষেত্রে মতপার্থক্য থাকতেও পারে বা নাও থাকতে পারে<span dir="rtl">, কিন্তু বিজ্ঞানের সাথে বৌদ্ধধর্মের কোনো মতপার্থক্য নেই। </span> </p>
	<p class="txt"><span> একসময় একটি বানর গাছ থেকে পড়ে</span><span dir="rtl">; কয়েকটি পাতা কুড়িয়ে নিয়ে বুদ্ধ শিষ্যদের জিজ্ঞেস করলেন,</span><span> </span><span>‘</span><span>হে ভিক্ষুগণ, তোমাদের কী মনে হয়, আমার হাতে নেওয়া একমুঠো গাছের পাতা বেশি হবে, নাকি এই বনের গাছের পাতা বেশি হবে</span><span dir="rtl">?' </span><span> </span></p>
	<p class="txt"> শিষ্যরা উত্তর দিল<span dir="rtl">, 'ভন্তে আপনার হাতে নেওয়া একমুঠো গাছের পাতাগুলো অতি অল্প , আর এই বনের</span> গাছের পাতাগুলো এর চাইতে অনেক বেশি।  </p>
	<p class="txt"> তখন বুদ্ধ বললেন<span dir="rtl">, '</span> ঠিক দ্রুপ<span dir="rtl">, হে ভিক্ষুগণ, বাস্তবে বা প্রকৃতিতে যে জ্ঞান বিদ্যমান</span> তা গাছের পাতাগুলোর মতো<span dir="rtl">, আর আমি তোমাদের যে জ্ঞান দিয়েছি তা হাতের পাতাগুলোর মত। </span> </p>
	<p class="txt"> এই উপমা থেকে বুঝা যায় <span dir="rtl">, বুদ্ধ সমস্ত জ্ঞান শিক্ষা দেননি। অবশ্য তিনি যা শিক্ষা দিয়েছেন তা জীবনমুখী</span> ও বাস্তবসম্মত। দুঃখমুক্তি সমাধানে যে বিষয়গুলো কোনো প্রয়োজনে আসে না<span dir="rtl">, বুদ্ধ</span> সে বিষয়গুলো সম্পূর্ণভাবে বর্জন করেছেন। বৌদ্ধরা মনে করে<span dir="rtl">, মানুষ কখনও অর্জিত জ্ঞানের মালিকানা দাবি করতে পারে</span> ; যেহেতু প্রতিটি আবিষ্কৃত ও উদ্ভাবিত প্রযুক্তি কৌশল প্রকৃতিরই অংশ। প্রযুক্তি যদি মানুষের জীবনে নিরাপত্তার নিশ্চয়তা এবং নৈতিক জীবন দিতে পারে তাহলে এটি কখনও বৌদ্ধনীতি বিরুদ্ধ হবে না। কারণ বৌদ্ধধর্মে জ্ঞান ও প্রযুক্তি অন্বেষণে কোনোই বাধা নেই। উন্নত জৈব প্রযুক্তি প্রসঙ্গে বৌদ্ধরা বলে<span dir="rtl">, এটা</span> দুঃখেরই একটা অংশ হতে পারে এবং এটা তাদের মুক্তিলাভের কঠোর সাধনায় কোনো কাজেই আসে না। তাই তারা প্রযুক্তি সমর্থন বা প্রত্যাখ্যান কোনোটিই করে না<span dir="rtl">, বরং এটা বিশ্বাস করে যে, কোনো প্রযুক্তির</span> সাফল্য বা ব্যর্থতা বিজ্ঞানীদের সঞ্চিত কর্মের দ্বারাই নির্ধারিত হয়।<sup class="calibre2">৬</sup><sup class="calibre2"> </sup></p>
	<p class="txt"> যদিও বৌদ্ধরা পরম স্রষ্টা হিসেবে ঈশ্বরের অস্তিত্বে বিশ্বাস করে না<span dir="rtl">, তবে তারা 'কর্ম ও ফল বিশ্বাস করে।</span> কর্মের একটি সাধারণ মূলনীতি হচ্ছে<span dir="rtl">, 'ভাল কাজে সুখ লাভ হয়, খারাপ কাজে দুঃখ লাভ হয়। বৌদ্ধরা</span> যানবসমাজে ক্লোনিং প্রযুক্তির সামগ্রিক প্রভাব নিয়ে তেমন চিন্তিত নয়<span dir="rtl">; কেননা কর্মবাদের দৃষ্টিতে যা কিছুই</span> ঘটে সবই ন্যায়ানুগ ও নিয়ম মেনেই ঘটে এবং জগৎসংসার সর্বদা নিজের নিয়মেই চলছে। বৌদ্ধধর্ম মতে প্রকৃতিতে চার ধরনের জন্মদানের পদ্ধতি রয়েছে<span dir="rtl">, যথা : গর্ভ থেকে জন্ম, ডিম থেকে জন্ম, স্বতঃস্ফূর্ত জন্ম</span> এবং আর্দ্রতা থেকে জন্ম<span dir="rtl">; যেগুলো আড়াই হাজার বছর ধরে বৌদ্ধরা বিশ্বাস করে আসছে।</span> অধিকন্তু যৌনমিলন ছাড়াও একজন নারী গর্ভধারণ করতে পারে<span dir="rtl">, আর এসব কিছু</span>ই সম্ভব হতে পারে শুধু যার যার ব্যক্তিগত কর্মের নির্দেশে। বৌদ্ধ সাহিত্যে এ রকম অনেক উদাহরণ পাওয়া যাবে যেখানে কোনো ১<span dir="rtl">. অনেমা সাংস্কৃতিক গোষ্ঠীর মুখপত্র, অনেমা, ২০০৫।</span> জর যৌনমিলন ছাড়াই প্রাণের <span dir="rtl">...</span> সৃষ্টি হয়েছে। ক্লোনিং<span dir="rtl">-এর প্রতিরূপ হিসেবে একটি উদাহরণ দেওয়া য</span>েতে পারে। যেমন<span dir="rtl">-ব্ৰহ্মদত্তের মহিষী পদ্মাবতী দশমাস গর্ভধারণের পর একই সময়ে পাঁচশ সন্তানের জন্ম দেন।</span> তাদের মধ্যে সবচেয়ে বড় সন্তান<span dir="rtl">, পরে যার নাম রাখা হয় কুমার পদ্ম , একমাত্র সেই ছিল গর্ভফুলের ভিতর ।</span> আর বাকী চারশ নিরানব্বই জন সন্তান গর্ভফুলের বাইরে সংযুক্ত ছিল। সবচেয়ে বড় সন্তানের জন্ম হয় গর্ভ থেকে জন্মদান পদ্ধতিতে<span dir="rtl">, অন্যদিকে বাকীদের জন্ম হয় আর্দ্রতা থেকে জন্মদান পদ্ধতিতে। আর এই আশ্চর্য</span> ঘটনা সম্ভব হয়েছে রাণীর পূর্বজন্মের কুশলকর্মের ফলে। এই কাহিনীটি কষ্ট কল্পিত মনে হতে পারে<span dir="rtl">, তবে</span> এটি কর্মবাদী বৌদ্ধদের ক্লোনিং প্রযুক্তি গ্রহণ করার পক্ষে দৃঢ় সমর্থন প্রদান করে।  </p>
	<p class="txt"> জিন প্রযুক্তি ও মানব ক্লোনিং প্রকৃতপক্ষে ইতিবাচক বা নেতিবাচক যা<span dir="rtl">-ই থাক না কেন, বর্তমানে এই</span> প্রযুক্তি কতটুকু নিরাপদ তা নিয়ে প্রশ্ন রয়েছে। তাই একটি আন্তর্জাতিক শক্তিশালী কর্তৃপক্ষ কর্তৃক এই প্রযুক্তির অবশ্যই নিয়ন্ত্রণ করতে হবে এবং এই প্রযুক্তির ব্যবহারের সঠিক উদ্দেশ্য নির্ধারণ করবে এই সংস্থা। তবে এই প্রযুক্তি একেবারে নিষিদ্ধ করা হলে বা গবেষণা নিষিদ্ধ করলে মানুষের কল্পনাশক্তি এবং বৈজ্ঞানিক অগ্রগতির পথ রুদ্ধ হয়ে যাবে এবং মানবসমাজে জ্ঞানের বিস্তার ব্যাহত করবে। ভাবীকালের স্বর্ণযুগে বৌদ্ধধর্ম বিশ্বাসীরাই হয়ত ক্লোনিং প্রযুক্তির একমাত্র সমর্থক<span dir="rtl">, কারণ এ গবেষণার দ্বারা উদ্ভাসিত কল্পনা থেকে তাদের</span> গুঢ়<span dir="rtl">-গুহা আধ্যাত্মিক গন্তব্যে প্রেরণা যোগাবে। </span> </p>
	<p class="txt"> এই প্রযুক্তি আরও উন্নত হলে মানুষের আয়ুষ্কাল বাড়বে<span dir="rtl">, চক্রবর্তী সিংহনা</span>দন সূত্রে বর্ণিত বুদ্ধের ভবিষ্যদ্বাণী আরও বাস্তবরূপে প্রতিপন্ন হবে। যা হোক<span dir="rtl">, থেরবাদী বৌদ্ধরা এই গবেষণা কর্ম এবং এর</span> ফলাফলের বিষয়ে অবশ্যই জোরেসোরে কোনো বিরোধিতা করে না। এজন্য বৌদ্ধধর্মকে বিজ্ঞানভিত্তিক ধর্ম বলা হয়। </p>
	<section class="ref"> 
	<div class="ref_title"></div>
	<div class="refbox">
	<p class="txt">১. বন্যা আহমেদ, বিবর্তনের পথ ধরে</p>
	<p class="txt">২. বন্যা আহমেদ, বিবর্তনের পথ ধরে</p>
	<p class="txt">৩. দ্বিজেন শর্মা, চার্লস ডারউইন</p>
	<p class="txt">৪. মহাপণ্ডিত রাহুল সাংকৃত্যায়ন, রামরাজা ও মার্কসবাদ</p>
	<p class="txt">৫. অনোমা সাংস্কৃতিক গোষ্ঠীর মুখপত্র, অনোমা, ২০০৫</p>
	<p class="txt">৬. অনোমা সাংস্কৃতিক গোষ্ঠীর মুখপত্র, অনোমা, ২০০৫</p>
	</div>	
	</section>
	</div>
	<div class="react">
	</div>
	</div>
	<h1 class="title">বৌদ্ধ ধর্ম এবং রাজনীতি</h1>
	<div class="post_box">
	<div class="post_txt">
	<p class="txt">বুদ্ধ ধর্ম মূলত মনস্তাত্ত্বিক বিষয় যা পার্থিব জীবন থেকে আধ্যাত্ত্বিক জীবনে সুখ ও শান্তির পথে ধাবিত করে। জ্বরা-ব্যাধি, মৃত্যু, দুঃখ, কষ্ট ইত্যাদি ঘটনা অবলোকন করে বুদ্ধ মুক্তির উপায়ের জন্য রাজশ্চর্য, ভোগ-বিলাস ত্যাগ করে গিয়েছিলেন গহীন অরণ্যে। লক্ষ্য একটাই মনের আতœশুদ্ধি লাভ করা। বুদ্ধ এই পৃথিবীতে মানুষের দুঃখ-কষ্টের কথা গভীরভাবে উপলব্ধি করেছেন এবং দুঃখ কষ্ট হতে মানুষকে মুক্তির জন্য পথ দেখিয়েছিলেন। তিনি মানব জীবনের সুখ ও শান্তি ব্যাপারে খুব আগ্রহী ছিলেন। অনেকে মনে করে বুদ্ধ ধর্ম শুধু গভীর ধ্যান-ধারনা, উচ্চ নিয়মনীতি এবং গভীর দার্শনিক চিন্তা নিয়ে আলোচনা করে, এটি সামাজিক এবং অর্থনৈতিক বিষয়ে মানুষের জন্য নীরব ভূমিকা পালন করে। এটি আসলে একটি ভুল ধারণা। কারন একটি বিশুদ্ধ নৈতিক এবং আধ্যাত্ত্বিক উন্নতির ওপর জীবন গঠন ছাড়া তাদের সুখ ও শান্তি স্থাপন করা অসম্ভব ছিল। বুদ্ধ অবশ্যই জানতেন যে, এই প্রতিকূল পরিবেশে নৈতিকতাপূর্ণ পারিবারিক ও সামাজিক জীবন গঠন করা কঠিন ছিল। তবে তাঁর সমসাময়িক সামাজিক, অর্থনৈতিক এবং রাজনৈতিক শিক্ষা সম্পর্কে তাঁর পূর্ণাঙ্গ ধারণা ছিল। বুদ্ধ যুদ্ধ পরিস্থিতির বিভিন্ন অভিজ্ঞতা নিয়ে তাঁর যৌবন পার করেছেন এবং বংশগত কারনে রাজা, যুবরাজ, মন্ত্রী, সেনাপতি এদের সম্পর্কে এবং কূটনৈতিক জ্ঞান সম্পর্কে যথেষ্ঠ জানা ছিল। তদসত্ত্বেও তাঁর প্রচারিত ধর্মে তিনি কখনোই রাজনৈতিক শক্তিকে প্রাধান্য দেননি।</p>
	<p class="txt"><span>রাজনীতি মূলত একটি ফলিত বিষয় যা রাষ্ট্রের সরকার গঠনে সহায়তা করে। এখানে মনস্তাত্ত্বিক বিষয়গুলো তেমন গুরুত্বপূর্ণ নয়। কারন রাজনীতির মূল উদ্দেশ্য পৃথিবীর মানুষের মনের দুঃখ-কষ্টের অবসান করা নয়; বরং রাষ্ট্র এবং জাতির স্বার্থ রক্ষা করা। রাজনীতি মানুষের নিশ্চিত সুখ ও শান্তির নিশ্চয়তা দিতে পারে না। বরং আছে ঘৃণা, প্রতারনা এবং ক্ষমতা লোভের মাধ্যমে আধিপত্য বিস্তার করা। যদিও একটি ভাল এবং ন্যায় রাজনৈতিক পদ্ধতি সমাজের একটি সুখী জীবনের জন্য মানব অধিকার লাভের নিশ্চয়তা দিতে পারে সঠিক ক্ষমতা ব্যবহারের মাধ্যমে। তাহলে এখানে একটি মনস্তাত্ত্বিক বিষয় জড়িত, যা রাজনৈতিক প্রক্রিয়ায় তেমন সম্ভবপর নয়। বুদ্ধ ধর্মের যা সম্পূর্নভাবে সম্ভব। বুদ্ধের সময়ে অনেক রাজা, রাজ মহিষী, যুবরাজ, রাজকন্যা, মন্ত্রী, সেনাপতি এবং কূটনৈতিক ব্যক্তি তাদের রাজশ্চর্য, ভোগবিলাস এবং রাজনৈতিক ক্ষমতা ত্যাগ করে তাঁর শিষ্যত্ব (ভিক্ষু) গ্রহন করেছেন। বুদ্ধের সময় রাজপুত্র আয়ুষ্মান ভদ্দিয় ভিক্ষুত্ব গ্রহণ করে অরণ্যে বৃক্ষমূলে বা নির্জনগৃহে বসে </span><span>‘</span><span>অহো সুখ! অহো সুখ!</span><span>’</span><span> বলে আনন্দধ্বনি করতেন। কয়েকজন ভিক্ষু ইহা শুনে চিন্তা করলেন, রাজপুত্র ভদ্দিয় যে অনিচ্ছার সহিত ব্রহ্মচর্য আচারন করছে, তাই মনেহয় তিনি রাজ্য সুখের কথা ভেবে </span><span>‘</span><span>অহো সুখ! অহো সুখ!</span><span>’</span><span> বলে আনন্দধ্বনি করছে । তারা এ বিষয়টি বুদ্ধকে জানালেন । বুদ্ধ আয়ুষ্মান ভদ্দিয়কে দেখে কেন </span><span>‘</span><span>অহো সুখ! অহো সুখ!</span><span>’</span><span> বলে আনন্দধ্বনি করেতেছে তার কারন জানতে চাইলেন। ভিক্ষু ভদ্দিয় বললেন, ভন্তে, পূর্বে গৃহী অবস্থায় রাজত্ব করার সময় আমাকে রক্ষা করার জন্য নগরের ভিতরে ও বাহিরে ব্যবস্থা করা হত। ভন্তে, আমি তখন রক্ষিত ও গোপিত হয়ে ভীত, উদ্বিগ্ন ও উতশঙ্কিত হয়ে অবস্থান করতাম। কিন্তু ভন্তে, এখন অরণ্যে প্রবেশ করে একাকী অভীত, অনুদ্বিগ্ন, অশঙ্কিত হয়ে বিরাজ করছি। মুক্তমনে স্বাধীনভাবে বিহার করছি। প্রভো, এই সুখে আমি তাই </span><span>‘</span><span>অহো সুখ! অহো সুখ!</span><span>’</span><span> বলে আনন্দধ্বনি করছি। (ভদ্দিয় সূত্র, উদান) বুদ্ধের দর্শন উপলব্ধি করে মনের প্রশান্তি লাভ করায় তাদের এই ত্যাগ। এমন দৃষ্টান্ত তেমন দেখা যায়নি<span>  </span></span><span>বুদ্ধের শিষ্যত্ব ত্যাগ করে আবার রাজনৈতিক জীবনে চলে গেছেন। বর্তমানে অনেক রাজনৈতিক ব্যক্তি বুদ্ধকে একজন কমিউনিষ্ট, পূঁজিবাদী এমন কি সাম্রাজ্যবাদী হিসেবে তাঁর নাম রাজনীতিতে কলুষিত করছে। তারা হয়ত ভুলে গেছেন যে, আমাদের জানা রাজনৈতিক দর্শন বুদ্ধের সময়ের অনেক পরে পশ্চিমারা সৃষ্টি করেছে। সময়ের পরিবর্তনের সাথে সাথে তারা আবার ভিন্ন ভিন্ন রাজনৈতিক মতবাদের উত্থান ঘটিয়েছেন, যেগুলো আমরা গণতন্ত্রবাদ, সাম্যবাদ, মানবতাবাদ ইত্যাদি নামে পরিচয় পেয়ে থাকি। ২০১৪ সালে ২০ সেপ্টেম্বর বিশ্ব আত্মহত্যা প্রতিরোধ দিবস উপলক্ষে ৪ সেপ্টেম্বর জেনেভা থেকে প্রকাশিত বিশ্ব স্বাস্থ্য সংস্থার (WTO) প্রতিবেদনে বলা হয়েছে বিশ্বে প্রতি ৪০ সেকে- একজন আত্মহত্যাকরে। আত্মহত্যাকারীদের বড় অংশের বয়স ২১-৩০ বছরের মধ্যে। আর এই আত্মহত্যার পরিমাণ সম্প্রতি পশ্চিমা দেশে বেশি সংঘটিত হচেছ। অথচ অনুন্নত এবং উন্নয়নশীল দেশের নাগরিকরা সেখানে শান্তির অন্বেষণে পশ্চিমা পাঁড়ি দিচ্ছে। তাহলে মানুষের মূল উদ্দেশ্য কী? সুখ ও শান্তির অন্বেষণ। মানুষ কখন, কোথায়, কবে, শান্তি পাবে সে উদ্দেশ্যে জীবন-যুদ্ধে প্রতিনিয়ত সংগ্রাম করে চলেছে। কেউ কেউ ধর্মের মৌলিক পথ খুঁজে পাচ্ছে। অনেক সময় আবার ধর্মকে যুদ্ধ-বিগ্রহ, বিদ্রোহ, স্বাধীনতার জন্য ব্যবহার করা হচ্ছে। তবে বুদ্ধ ধর্মের ইতিহাসে এমন কোন ঘটনা নেই যেখানে ধর্মের জন্য বা সাম্প্রদায়িক সংঘাতে একবিন্দু রক্ত এই পৃথিবীর বুকে ঝরেছে! এর মূল কারন হচ্ছে বুদ্ধ ধর্মের মূল দর্শন (অনিত্য, দুঃখ এবং অনাত্মা) এবং নৈতিক গুণ (মৈত্রী, করুনা, মুদিতা এবং উপেক্ষা)। পৃথিবীতে শান্তি প্রতিষ্ঠার জন্য গৃহীদের পঞ্চশীল নীতি পালন করলে ব্যক্তি, পরিবার, সমাজ, রাষ্ট্র তথা বিশ্বে শান্তি প্রতিষ্ঠিত হবে।</span></p>
	<p class="txt"><span>অনেকে মনে করেন বুদ্ধ ধর্ম ব্যক্তিস্বাতন্ত্র্যবোধ সৃষ্টি করে। বর্তমান বিশ্বে রাজনীতির যে বেহাল অবস্থা তাতে জাতীয়তাবাদের চেয়ে ব্যক্তি স্বাতন্ত্র্যবোধ অনেক ভাল। ব্যক্তি স্বাতন্ত্র্যবোধ অন্য কাউকে কষ্ট দেয় না। সংকীর্ণ ও উগ্র জাতীয়তাবাদ আন্তর্জাতিক সহযোগীতা বিশ্ব শান্তির জন্য একটি প্রধান অন্তরায়। বর্তমান বিশ্বে </span><span>‘</span><span>জাতীয়তাবাদ’ এমন একটি সংকটময় পরিস্থিতির উদ্ভব ঘটায় যেখানে কেবল সন্দেহ ও দ্বন্ধ লেগেই আছে। রাষ্ট্র বিজ্ঞানী লাস্কি বলেছেন, </span><span>“</span><span>ক্ষমতা বৃদ্ধি পেলে জাতীয়তাবাদ সাম্রাজ্যবাদে রূপান্তরিত হয়”। কারন জাতীয়তাবাদের গভীর অনুরাগে নিজেদের মধ্যে সকল বিষয়ে উন্নত ধারণা এবং অন্য জাতির সকল বিষয়ে হেয় জ্ঞান জন্ম দেয়। বুদ্ধ ধর্ম যে ব্যক্তিস্বাতন্ত্র্যবোধ জন্ম দেয় এই ধারণাটি একেবারে সত্য নয়। তা না হলে বুদ্ধ নিজের আত্মসুখের কথা না ভেবে সকল প্রানীর মঙ্গলার্থে অনেক বাধাঁ-বিপত্তি পেরিয়ে তাঁর বানী দিকে দিকে বিলিয়ে দিতেন না। বুদ্ধ ধর্মের মৌলিক উদ্দেশ্য বিশ্বশান্তি এবং অহিংসা। বুদ্ধের মতে বিজয় শত্রুতা বা ঘৃণা সৃষ্টি করে পরাজয় দুঃখ-যন্ত্রণা দেয়। যুদ্ধের ব্যাপারে বুদ্ধ ঘোরতর বিরোধী ছিলেন। তাঁর শিক্ষায় শুধুই অহিংসা এবং শান্তি স্থাপন করা ছিল না এমনকি তিনি নিজেই একটি যুদ্ধ থামাতে সরাসরি যুদ্ধক্ষেত্রে উপস্থিত হয়েছিলেন। আমরা সবাই জানি রোহিনী নদীর জল নিয়ে শাক্য ও কোলীয়দের মধ্যে যুদ্ধাবস্থার সৃষ্টি হলে বুদ্ধ স্বয়ং যুদ্ধ ক্ষেত্রে উপস্থিত হয়ে উভয় পক্ষকেই উপদেশ দিয়ে বিষয়টি মীমাংসা করে দেন।</span></p>
	<p class="txt">জনগণের প্রতি অন্যায়ভাবে শাসন এবং শোষণ, নির্যাতন এবং হয়রান, অতিরিক্ত খাজনা এবং শাস্তি এগুলোকে বুদ্ধ গভীরভাবে অমানবিকতার দৃষ্টিকোণ থেকে দেখেছেন। তিনি সেই সময় আর্য-অনার্য, ব্রাহ্মন-অব্রাহ্মন, উচ্চবংশ-নীচু বংশ, উত্তম-চণ্ডাল ইত্যাদি বর্ণভেদ প্রথার বিলোপ সাধন করেন। তিনি মনে করতেন জন্ম নয় বরং কর্মই মানুষকে শ্রেষ্ঠত্ব করে গড়ে তোলে। চরিত্রই মানুষকে মানুষ বা অমানুষ হিসেবে চিহ্নিত করে। বুদ্ধ একটি উত্তম রাজা/সরকারের গুরুত্বপূর্ণ শর্তাবলী নিয়ে আলোচনা করেছেন। তিনি দেখিয়েছেন কীভাবে একটি দেশ দূনীর্তি গ্রস্ত, আপজাত এবং অন্যায়গ্রস্ত হয়ে পড়ে। এদিক থেকে গ্রিক দার্শনিক প্লেটোর সাথে আংশিক তুলনা করা যায়। প্লেটো গণতন্ত্রের প্রতি বীতশ্রদ্ধ ছিলেন। কারন তাঁর গুরু সক্রেটিসকে তথাকথিত গণতান্ত্রিক ব্যবস্থায় মৃত্যুদ- দেওয়া হয়েছিল। প্লেটো একটি আদর্শ রাষ্ট্র প্রতিষ্ঠার জন্য চারটি মৌলিক বিষয়ের কথা উল্লেখ করেছেন। যথা- ১। ন্যায় ধর্ম ২। শিক্ষানীতি ৩। সাম্যবাদ ৪। দার্শনিক রাজা। প্রথম তিনটি মৌলিক বিষয়ের সাথে বুদ্ধ এবং প্লেটোর সরাসরি সম্পর্ক লক্ষনীয়। প্লেটোর আদর্শ রাষ্ট্রের সর্বোচ্চ অবস্থানে রয়েছে দার্শনিক রাজা। দার্শনিক রাজা হলেন সেই ব্যক্তি যার ন্যায় ধর্ম ও মিতাচার সম্পর্কে পূর্ণ জ্ঞান থাকবে। তিনি দৃঢভাবে বিশ্বাস করতেন যে, দার্শনিক রাজাদের হাতে রাষ্ট্র পরিচালনার ভার ন্যস্ত থাকলে বিভিন্ন মানব শ্রেনীর মধ্যে ভারসাম্য রক্ষা ও রাষ্ট্রের সার্বিক মঙ্গল সাধন হবে। বুদ্ধ দুনীর্তির বিরুদ্ধে এবং একজন রাজা বা সরকারের কি ধরনের মানবীয় নীতি অনুসরন করা উচিত তা উল্লেখ করে গেছেন। দেশের সুখ ও সমৃদ্ধির জন্য তিনি একটি ন্যায় পরায়ন শাসকের কথা বলেছেন। জাতকে তিনি একটি আদর্শ ও ন্যায় পরায়ন সরকার বা রাজার জন্য ১০ টি নীতির কথা বলেছেন। যেগুলো একটি রাষ্ট্রের শান্তির জন্য একান্ত আবশ্যক। দশটি নীতি হচ্ছে-</p>
	<p class="txt">- প্রথমত হচ্ছে উদারতা ও স্বার্থপরতাহীন হবে। ধন-সম্পদের প্রতি শাসকবর্গের লিপ্সা থাকা উচিত নয়। বরং জনগনের কল্যাণে ব্যবহার করা উচিত।</p>
	<p class="txt">- দ্বিতীয়ত হচ্ছে উঁচু মানের নৈতিকতা সম্পন্ন হবে। পঞ্চশীল পালন করা, নির্যাতন না করা, অন্যের সম্পদ আতœসাৎ না করা এবং প্রবঞ্চনা না করা।</p>
	<p class="txt">-তৃতীয় হচ্ছে জনগণের কল্যানে সবকিছুই উৎসর্গ করা। জনগণের কল্যাণে, দেশের স্বার্থে, নিজের আরাম আয়েশ এমনকি নিজের জীবন উৎসর্গ করার জন্য সর্বদা প্রস্তুত থাকা।</p>
	<p class="txt">-চতুর্থ হচ্ছে সততা এবং ন্যায় পরায়ন হওয়া। সকল প্রকার ভয়-ভীতি, দুর্নীতি, অবিচারের বশবর্তী না হয়ে ন্যায়ভাবে দ্বায়িত্ব ও কর্তব্য পালন করা।</p>
	<p class="txt">-পঞ্চম হচ্ছে দয়াশীল এবং নম্রতা ও ভদ্রতা বজায় রাখা। জনগণের প্রতি সমদৃষ্টি প্রদর্শন এবং বিনয়ের অধিকারী হতে হবে।</p>
	<p class="txt">-ষষ্ঠ হচ্ছে সাধারণ জীবন-যাপন করা। কোনো প্রকার বিলাসী না হওয়া এবং আত্মসংযমী হওয়া।</p>
	<p class="txt">-সপ্তম হচ্ছে সহিংসতা ও শত্রু ভাবাপন্ন মনোভাব থেকে মুক্ত থাকা।</p>
	<p class="txt">-অষ্টম হচ্ছে অসহিংসতা হওয়া। কারো ক্ষতি করা থেকে বিরত থাকা বরং সকল প্রকার সহিংসতা হত্যা, রাহাজানি, যুদ্ধ বন্ধ করার প্রচেষ্টা সহ শান্তি স্থাপনের জন্য কাজ করা।</p>
	<p class="txt">-নবম হচ্ছে ধৈর্য্য, ক্ষমা, সহনশীল ও অঙ্গীকারাবদ্ধ হওয়া।</p>
	<p class="txt">-দশম হচ্ছে সুখ ও শান্তির জন্য জনগনের মতামতকে সম্মান করা।</p>
	<p class="txt">উপরোক্ত সৎ গুণাবলীর যদি কোনো সরকার বিশুদ্ধভাবে লালন-পালনের মাধ্যমে দেশ পরিচালনা করে তবে সেই দেশের সুখ-শান্তি ও সমৃদ্ধি লাভ হবে। অনেকে আবার এগুলো শুধু তাত্ত্বিক মনে করে। বৌদ্ধ ধর্ম ইতিহাস বলে দেয় বুদ্ধের সমকালীন এবং পরে অনেক রাজা মহারাজা বুদ্ধ ধর্মের আলোকে রাজ্য শাসন করে গেছেন। খ্রিষ্টপূর্ব চতুর্থ শতাব্দীর শেষ ভাগ হইতে ভারতের ইতিহাসে মৌর্য বংশের আবির্ভাব ঘটে। সেই সময়কালীন অসাধারন খ্যাতিসম্পন্ন ও ক্ষমতাধর সম্রাটদের সহায়তায় একটি বৃহৎ ধর্মীয় আন্দোলন গড়ে ওঠে। মৌর্য বংশ (চন্দ্র গুপ্ত, সম্রাট অশোক প্রমুখ), কুষাণ বংশ (কুজল, কণিস্ক প্রমুখ), গুপ্ত বংশ (চন্দ্রগুপ্ত, সমুদ্র গুপ্ত, হর্ষবর্ধন প্রমুখ), পাল বংশ (গোপাল পাল, ধর্মপাল, মহীপাল, দেবপাল প্রমুখ) এরা সবাই বুদ্ধ ধর্মের মূখ্য পৃষ্ঠপোষক ছিলেন। সরকারের পরাজয় না হওয়ার কারনগুলো সম্বন্ধেও বুদ্ধ উপদেশ দিয়ে গেছেন। রাজা অজাতশত্রু বজ্জীদের পরাভূত করতে চাইলে বুদ্ধ আনন্দকে বলেন বজ্জীরা যতদিন যুগপ্রাচীন সপ্তঅপরিহানীয় ধর্ম অনুসরন করবে ততদিন অজাতশত্রু, তাদের পরাভূত করতে পারবেন না। বুদ্ধ হয়ত অপরাভূতের জন্য পরোক্ষ ভাবে বজ্জীদের গণতান্ত্রিক ব্যবস্থার কথা বলেছেন।</p>
	<p class="txt"><span>বর্তমানে অনেক চিন্তাবিদ এবং কমিউনিষ্টরা গৌতম বুদ্ধকে তাদের নিজস্ব আলোকে ব্যাখ্যা দিতে শুরু করেছেন। কমিউনিষ্টদের আধুনিক কমিউনের শুরুটা গৌতম বুদ্ধ করে গেছেন। তাঁর কমিউনের নাম </span><span>“</span><span>সংঘ”। পৃথিবীর ইতিহাসে যতজন কমিউনিষ্ট আছেন গৌতম বুদ্ধ তাদের সবার চাইতে অগ্রজ। বুদ্ধ ধর্মের সাথে কম্যুনিজমের এক বিরাট অংশ মিল থাকলেও বুদ্ধ ধর্মের মূল উদ্দেশ্য কিন্তু কম্যুনিজম বা সাম্যবাদ প্রতিষ্ঠা করা নয়। কম্যুনিজমের মূল প্রবক্তা কার্ল মার্কস তো ধর্মকে আফিমের সাথে তুলনা করেছেন। লেলিন বলেছেন, </span><span>“</span><span>যারা সারাজীবন মাঠে আর অভাবে নিমজ্জিত থাকে, ধর্ম এই পৃথিবীতে তাদের নম্রতা ও সহিঞ্চুতার শিক্ষাদান করে স্বর্গীয় পুরস্কার সান্তনা দেয়। কিন্তু যারা অন্যের শ্রম শোষক, ধর্ম তাদের পার্থিব জীবনের বদান্যতা অনুশীলনের নির্দেশ দেয়।” তাহলে কি বুদ্ধ ধর্মের সাথে কম্যুনিজমের তুলনা করা একটি হাস্যকর বিষয়? না কখনো নয়। গত ৪০তম দানোত্তম কঠিন চীবর দান উপলক্ষে প্রকাশিত স্মরণিকা’২০১৩ইং স্মারক গ্রন্থে সাম্যবাদঃ বুদ্ধ বনাম কার্ল মার্কস শিরোনামে প্রকাশিত আমার একটি প্রবন্ধে বুদ্ধ ধর্ম এবং কম্যুনিজম সম্পর্কে তুলে ধরায় বর্তমান প্রবন্ধে তা তুলে ধরার প্রয়োজনবোধ করছি না। তবুও যথাসম্ভব সংক্ষিপ্তাকারে তুলে ধরছি। বুদ্ধ ধর্মের মূলমন্ত্র হচ্ছে অহিংসাবাদ। বুদ্ধ ধর্মে কতগুলো গুরুত্বপূর্ণ বিষয় পরিলক্ষিত হয়ঃ শান্তি (অসীম দুঃখ-কষ্ট থেকে মুক্তির উপায়), স্বাধীনতা (মুক্ত চিন্তা করার অধিকার), উৎসর্গ (মৈত্রী, করুণা, মুদিতা ও উপেক্ষা দ্বারা অহিংসা সৃষ্টি করা।) এবং আতœশুদ্ধি (মনের প্রশান্তির উদ্দেশ্যে নির্বাণ সাক্ষাৎ করা)। বুদ্ধ ছিলেন বস্তুবাদী। সৃষ্টিকর্তা বলে কেউ আছে কি নেই, জগৎ নিত্য না অনিত্য, আত্মা ধ্রুব না অধ্রুব, এসব বিরুদ্ধ দার্শনিক আলোচনায় বুদ্ধ নিজেকে জড়াননি। তিনি মনে করতেন এসব প্রশ্ন কোন নৈতিক তাৎপর্য বহন করে না। জ্ঞান ও অর্ন্তদৃষ্টি অর্জনের জন্য সে প্রশ্নের কোন প্রয়োজন নেই। কমিউনিষ্টরা মনেকরে, জগতের সৃষ্টি বর্ণনা করা এবং আত্মার ক্রিয়া ব্যাখ্যা দর্শনের কাজ নয়, বরং বিশ্বকে পূনর্গঠন করাই হচ্ছে দর্শনের মূল উদ্দেশ্য। মার্কস সমগ্র মানব ইতিহাসকে শ্রেনী সংগ্রামের ইতিহাস বলে আখ্যায়িত করেছেন। তাঁর মতে, সমাজ বিবর্তনে প্রতিটি স্তর প্রধানত দুটো শ্রেনীতে বিভক্ত। একটি শোষক এবং অন্যটি শোষিত শ্রেনী। আধুনিক পুঁজিবাদী সমাজে পুঁজিপতি শ্রেনী কর্তৃক শ্রমিক শ্রেনীকে শোষনের বিরুদ্ধে বিপ্লবের মাধ্যমে সমাজে সাম্যবাদ প্রতিষ্ঠা করা সম্ভব। অর্থ্যাৎ মার্কসবাদের মূল কথা সম্পদের ব্যক্তিমালিকানা একটি শ্রেনী আরেকটি শ্রেনীকে শোষন করে। তাই শোষনহীন, শ্রেনীহীন সাম্যবাদী সমাজ প্রতষ্ঠা করার জন্য সম্পত্তির ব্যক্তি মালিকানা দূর করতে হবে। কারন ব্যক্তিগত সম্পত্তির মালিকই শ্রমিকের উৎপাদিত উদ্ধৃত মূল্য আত্তসাৎ করে। অনুশীলনের দিক থেকে বুদ্ধ ধর্মের মূল ভিত্তি তিনটিঃ দান (লোভ ধ্বংস করার জন্য দান। লোভ ধ্বংস হলে সম্পত্তি, ব্যক্তিমালিকানা দূর করা সম্ভব হবে।), শীল (বিশুদ্ধ শীল পালন যেমন নৈতিকতা বহন করে তেমনি সমাজে অহিংসা প্রতিষ্ঠা হবে।), ভাবনা (ভাবনাই একমাত্র পথ। ভাবনার মাধ্যমে মনের প্রশান্তি লাভ করা যায়)। মার্ক বলেছেন সম্পত্তির ব্যক্তিমালিকানা ধ্বংস করতে হবে। রাষ্ট্র হবে সম্পত্তির একমাত্র মালিক। তাহলে সমাজের সাম্যবাদ আসবে। এখন দেখি বুদ্ধ তার সংঘকে জীবন যাপনের জন্য কি নিয়মাবলী বলে গেছেন। বুদ্ধ বলেছেন- কোন ভিক্ষুর ব্যক্তিগত সম্পত্তি থাকবেনা। তবে কোথাও কোথাও এই নিয়মের লঙ্ঘন দেখা যায়। বুদ্ধ তার ভিক্ষু সংঘকে আটটি জিনিস বাদে কোন সম্পত্তির অনুমোদন দেননি। সংঘই হবে একমাত্র মালিক। এরই আলোকে বুদ্ধ ধর্ম এবং কমিউনিজমের মধ্যে কোনো অমিল নেই। তবে কম্যুনিজম বা সাম্যবাদ প্রয়োগে এবং স্থায়ীত্ত্ব সম্পর্কে বুদ্ধ ধর্ম এবং কম্যুনিজমের মধ্যে কোনো সাদৃশ্য দেখা যায়নি। এ প্রসঙ্গে ভারতের সংসদ প্রণেতা ড. আম্বেদকর বলেছেন- </span><span>“</span><span>সাম্যবাদ বলতে আমি বোঝাতে চাই, দুঃখের অস্তিত্ব স্বীকার আর ব্যক্তিগত সম্পত্তির বিলুপ্তি। সেই সাম্যবাদ আনার জন্য সাম্যবাদীরা (মার্কস বাদীরা) যে পন্থা অবলম্বন করতে চান- তা হচ্ছে হিংসা আর বিরোধীদের নিধন পর্ব (বিপ্লবের মাধ্যমে)। প্রতীতি উৎপাদন, নৈতিক শিক্ষা, আর ভালবাসার মাধ্যমে মানুষকে সৎ পথে আনাই বুদ্ধের পদ্ধতি। বল প্রয়োগ নয় ভালোবাসাই যে সবকিছু জয় করতে পারে, এই মতবাদের মাধ্যমে প্রতিপক্ষের মানসিক সংস্কার করে বুদ্ধ তাকে জয় করতে চান। হিংসা কখনো বুদ্ধের অনুমোদন পাইনি। কিন্তু সাম্যবাদীদের অনুমোদন পেয়েছে। এখানে বুদ্ধ আর কার্ল মার্কস এর মধ্যে মৌলিক পার্থক্য।”</span></p>
	<section class="ref"> 
	<div class="ref_title">সহায়ক গ্রন্থঃ</div>
	<div class="refbox">
	<p class="txt">১। ডযধঃ ইঁফফযরংঃ ইবষরবাব -ইু উৎ. ক. ঝৎর. উযধসসধহধহফধ</p>
	<p class="txt">২। জাতক গ্রন্থ।</p>
	<p class="txt">৩। সমাজতন্ত্র ও ধর্ম - লেখক ভি. লেলিন।</p>
	<p class="txt">৪। দৈনিক প্রথম আলো।</p>
	<p class="txt">৫। বুদ্ধবাদ ও সাম্যবাদ -লেখক ডক্টর ভি. আম্বেদকর।</p>
	<p class="txt">৬। রাজনৈতিক তত্ত্বের পরিচিতি- প্র. রাকি বর্মণ। বনভন্তে জম্মস্মারক-১৬ থেকে</p>
	</div>
	</section>
	</div>
	<div class="react">
	</div>
	</div>
	<h1 class="title">অহিংসা এবং এর ত্রুটিসমূহ</h1>
	<div class="post_box">
	<div class="post_txt">
	<p class="txt">পৃথিবী আজ যুদ্ধ, ধ্বংস ও হত্যালীলায় ব্যস্ত। সাড়া পৃথিবীর মানুষ হিংসা-ঘৃণা-বিদেষ দ্বারা আক্রান্ত। অশান্ত এ পৃথিবীকে শান্ত করতে বুদ্ধের 'অহিংসা' নীতি নিতান্ত আবশ্যক, এতে কোনো সন্দেহ নেই। বৌদ্ধধর্মে বলা হয় 'অহিংসা পরম ধর্ম'। তবে বৌদ্ধধর্মের গ্রন্থগুলোতে অহিংসা'র চেয়ে বেশি<span>  </span>আরো একটি গম্ভীর শব্দ ব্যবহার রয়েছে, সেটি হল 'মৈত্রী'। সকলকে মিত্র ভাবাই হলো মৈত্রী। এমনকি সকল প্রাণীদের প্রতিও হিংসা করা উচিৎ নয়। কারণ বুদ্ধ বলেছেন, "সকল প্রাণীই দন্ডের ভয়ে ভীত হয়, জীবন সকলের প্রিয়। সুতরাং নিজের সঙ্গে তুলনা করে কাউকে প্রহার করবে না বা আঘাত করবে না।" (১৩০, ধর্মপদ, সূত্রপিটক)</p>
	<p class="txt">বুদ্ধের সময় কেউ বুদ্ধের মত গ্রহণ করতে চাইলে তাকে বুদ্ধের নিকট পঞ্চশীল পালন করার জন্য প্রতিশ্রুতি দিতে হতো। পঞ্চশীলের প্রথম শীলটি হলো প্রাণী হত্যা থেকে বিরত থাকা। এর অর্থ হলো সকলেই মৃত্যু ও শাস্তিকে ভয় পাই। তাই নিজের সাথে তুলনা করে প্রাণী হত্যা থেকে বিরত থাকা উচিত। চিন্তা করতে হবে আমি যেমন সব সময় সুখ-শান্তি চাই, তেমনি অপরাপর সবাই সুখ-শান্তি চায়। এদিক থেকে আমরা সবাই এক ও অভিন্ন। তাই আজকের এ অশান্ত পৃথিবীকে শান্ত করতে বুদ্ধের দেওয়া 'পঞ্চশীল' নীতি ও 'ব্রহ্মবিহার' নীতি (মৈত্রী, করুনা, মদিতা ও উপেক্ষা) এক সেকেন্ডেও সময় নেবে না। বুদ্ধের অহিংস নীতি আদর্শ প্রতিষ্ঠা হলে হিংসা-হানাহানি দূর হবে; তবে এর জন্য প্রথমে নিজেকে শত্রুতা ও বিদেষমুক্ত রাখতে হবে। কারন অন্তর্শত্রুতাই বহির্শত্রুতা তৈরি করে। বুদ্ধ বলেছেন, "জগতে শত্রুতার দ্বারা কখনো শত্রুতার উপশম হয় না, মিত্রতার দ্বারা শত্রুতার উপশম হয়; এটাই সনাতন ধর্ম।" (৫, ধর্মপদ, সূত্রপিটক) বুদ্ধের এই অহিংসানীতিকে কাজে লাগিয়ে একজন মহান ব্যক্তি স্বাধীনতা ও অধিকার প্রতিষ্ঠা করেছিলেন, তিনি হলেন ভারতবর্ষের স্বাধীনতার প্রতীক ও প্রধান রূপকার মহাত্মা গান্ধী।</p>
	<p class="txt">অহিংসা ও আমিষাহার</p>
	<p class="txt">বৌদ্ধধর্মে প্রাণীদের প্রতি হিংসা করা যায় না। পঞ্চশীলেরও বিধান রয়েছে প্রাণী হত্যা নিষিদ্ধ। কিন্তু বুদ্ধ নিরামিষ ভোজনের জন্য কাউকে বাধ্য করেননি। প্রাণী হত্যা নিষিদ্ধ, তাহলে বৌদ্ধরা মাংস খায় কীভাবে? অনেকের কাছে বিষয়টি অসঙ্গতিপূর্ণ মনে হয়ে থাকে। বৌদ্ধধর্ম কোনো স্থান, কাল, পাত্রের গন্ডির মধ্যে নয়। আমিষ-নিরামিষ আহার দেশকাল ও পরিস্থিতির ওপর নির্ভর করে। একজন ব্যক্তি কী খায় তার ওপর তিনি পরিশুদ্ধ না অপরিশুদ্ধ তা নির্ভর করে না। বৌদ্ধধর্ম প্রাণীহত্যা তীব্র বিরোধিতা করে, মাংস ভোজনের নয়।</p>
	<p class="txt">বুদ্ধের সময় দেবদত্ত বুদ্ধকে পাঁচটি প্রস্তাব দিয়েছিলেন, যার মধ্যে একটি হলো - ভিক্ষুরা যাবজ্জীবন মাছ-মাংস ভোজন করতে পারবে না। বুদ্ধ প্রস্তাবটি প্রত্যাখ্যান করেছিলেন। (চূলবর্গ, বিনয়পিটক) খাদ্যের ব্যাপারে বুদ্ধের দৃষ্টিভঙ্গি অত্যন্ত যুক্তিবাদী এবং বিজ্ঞানসম্মত। কারন নিরামিষ ভোজী হলেও নিরামিষ তৈরির ক্ষেত্রে প্রাণীহত্যা ছাড়া কিছু করা সম্ভব নয়। যেমন খেতে হাল-চাষ করার সময় কত কীটপতঙ্গ মারা যায়। তাই প্রাণীহত্যা সাড়া নিরামিষ ভোজী হতে হলে হাত পা গুটিয়ে অনাহারে থাকতে হবে, এটা নিশ্চিত। </p>
	<p class="txt">একদিন জীবক বুদ্ধকে জিজ্ঞেস করলেন, ভন্তে ভগবান মাংস ভোজন করেন, ভন্তে নিমিত্তকর্মের ভাগী হন। যারা এ কথা বলে তারা কি সত্য কথা বলে, নাকি মিথ্যা বলে।</p>
	<p class="txt">বুদ্ধ বলেছিলেন, জীবক, আমি তিন কারণে মাংস অপরিভোগ্য বলি; যথা- দৃষ্ট, শ্রুত ও পরিশঙ্গিত। জীবক, তিন কারণে আমি মাংস পরিভোগ্য বলি; যথা- অদৃষ্ট, অশ্রু ও অপরিশঙ্গিত। (জীবক সূত্র, মধ্যমনিকায়-২) </p>
	<p class="txt">'অদৃষ্ট' মানে আমার জন্য মারা হয়েছে এটা সে দেখেনি।</p>
	<p class="txt">'অশ্রুত' মানে আমার জন্য মারা হয়েছে এটা সে শোনেনি। </p>
	<p class="txt">'অপরিশঙ্গিত' মানে আমার জন্য মারা হয়েছে এ বিষয়ে তার কোনো সন্দেহ নেই।<span>  </span>এমন হলে যে কোন মাছ-মাংস পরিভোগ করা যায়।</p>
	<p class="txt">সমালোচকরা বলে, লোকে মাংস খায় বিধায় হত্যাকারী জীবহত্যা করে। তাই প্রাণীহত্যাকারী, মাংস ক্রেতা, বাহক ও মাংসভোজী সকলেই দায়ী। এটা অকথ্য যুক্তি।<span>  </span>কথা হলো হত্যা না করলেও জীবনের স্বাভাবিক মৃত্যু ঘটবে, সুতরাং মাংসাশীর অভাব কখনোই ঘটবে না। এখানে মূল বিষয় হলো মাংস, জীব নয়। আর ক্রেতার সাথে যদি হন্তা ও বিক্রেতার সমন্ধ অপরিহার্য হয় তবে কোন লোক একদিন মাংস না কিনলে তার বিরুদ্ধে ক্ষতিপূরণের দাবী উঠত, কিন্তু বাস্তবে তা হয় না। কারণ ব্যবসায়ী স্বীয় ব্যবসার খাতিরেই মাংস মজুদ করে। বিক্রেতা নির্দিষ্ট একজন ব্যক্তির জন্য মাংস বিক্রি করে না। </p>
	<p class="txt">বুদ্ধ অঙ্গুত্তরনিকায়ে ৪র্থ নিপাতে বলেছেন, প্রাণীহিংসায় স্বয়ং নিযুক্ত হয়, পরকে নিয়োগ করে, হত্যা সমর্থন করে এবং উহার প্রশংসা করে। অর্থাৎ প্রাণীহত্যার চারটি অঙ্গঃ কৃত, কারিত, অনুমোদিত ও প্রশংসিত। (নিজে হত্যা করলে, করালে, হত্যার অনুমোদন দিলে এবং হত্যার প্রশংসা করলে) এখানে যে কোন একটি শর্ত পূরণ হলেই সে প্রাণীহত্যার ভাগী হয়। অন্যতায় সে প্রাণীহত্যার জন্য দায়ী নয়। না থাকলে হিংসার কলঙ্ক তাকে স্পর্শ করে না। অহিংসা জীবের প্রতি, মাংস প্রতি নয়।</p>
	<p class="txt">অহিংসা'র সমালোচনা </p>
	<p class="txt">পন্ডিত রাহুল সাংকৃত্যায়নের মতে, হিংসা এবং অহিংসার সীমা আছে। অহিংসা গৃহীরা নির্দিষ্ট সীমা পর্যন্ত পালন করতে পারে। ধরা যাক, একদল ডাকাত আপনাকে খুন করতে আসল। আপনি যদি অহিংসা নীতিতে থাকেন তাহলে আপনি নিমিষেই প্রাণ হারাবেন, এতে কোনো সন্দেহ নেই। এজন্য অহিংসা কথা উঠলেই সমালোচকরা বিরোধিতা করে। তাদের যুক্তি হলো এর অর্থ অন্যায়ের বিরুদ্ধে কোন প্রতিবাদ না করা। মূলত বুদ্ধের অহিংসা নীতি পরিপূর্ণভাবে না বুঝার কারণে এ ধরণের সন্দেহ উদ্রেক হয়ে থাকে।</p>
	<p class="txt">বুদ্ধের সময়কালীন সেনাবাহিনীর প্রধান সেনাপতি সিংহ বুদ্ধকে প্রশ্ন করলেন, "প্রভু, আমি একজন সৈনিক। রাজা আমাকে রাজকার্যে নিযুক্ত করেছেন তার আইন প্রয়োগ ও যুদ্ধ পরিচালনার জন্য। বুদ্ধ সকল দুঃখীদের জন্য অসীম প্রেম, করুণা ও মৈত্রী শিখায়। বুদ্ধ কি অপরাধীদের শাস্তির বিধানের পক্ষে? এছাড়াও প্রভু কি ঘোষণা করেন যে আমাদের ঘরবাড়ি, স্ত্রী-সন্তান, ও আমাদের সম্পত্তির সুরক্ষার জন্য যুদ্ধে যাওয়া ভুল? প্রভু কি সম্পূর্ণ আত্মসমর্পণের মতবাদ শিক্ষা দেয়<span>?.............................................  </span>প্রভু কি ন্যায় (বিচারের) জন্য যুদ্ধ ঘোষণা করা থেকে বিরত থাকতে হবে- এভাবে সমর্থন করেন।"</p>
	<p class="txt">তথাগত বুদ্ধ উত্তর দিলেন, "যে শাস্তির প্রাপ্য সে অবশ্যই শাস্তি পাবে। আর যে এর থেকে মুক্ত হওয়ার যোগ্য তাকে অবশ্যই মুক্তি দিতে হবে। তথাপি বুদ্ধ একই সঙ্গে এ মতবাদও প্রচার করে যে কোন প্রাণিকে আঘাত করা যাবে না, বরং পরিপূর্ণরুপে ভালবাসা ও দয়াবান হতে হবে। এরূপ আদেশগুলো স্ববিরোধী নয়; কারন যে ব্যক্তি তার অপরাধের জন্য শাস্তি পেয়েছে তা বিচারকের অনিচ্ছায় দ্বারা নয়, বরং তার অন্যায় কাজের ফলেই ভোগ করে। শাস্তির কারণ অপরাধীর দোষ। যখন বিচারক শাস্তি দেয়, তখন তাকে অবশ্যই মনে মনে ঘৃণা পোষণ করবে না। একজন খুনিকে যখন মৃত্যু দন্ড দেওয়া হয়, তখন তাকে বুঝতে হবে যে তার শাস্তি বা মৃত্যুদন্ড তার নিজের খারাপ কর্মের জন্যই করা হল। শাস্তিদাতা বিচারক শুধুমাত্র আইন বা কর্তব্য পালন করেছেন। সে নিজের কৃতকর্মের জন্য অনুশোচনা করবে না।" এখানে হিংসা তাকে স্পর্শ করে না। </p>
	<p class="txt">বিজ্ঞ পাঠক, উপরের উদাহরণের মাধ্যমে আমাদেরকে বুঝতে হবে যে তথাগত বুদ্ধ 'অহিংসা' বলতে কী শিক্ষা দিয়েছেন। আর এটাও বুঝতে হবে যে এটি অবাধ বা শর্তহীন নয়। সংগ্রাম অবশ্যই থাকবে, কারণ সমস্ত জীবনই এক ধরনের সংগ্রাম। তবে এখানে নিশ্চিত করতে হবে যে আপনি সত্য এবং ন্যায় বিচারের বিরুদ্ধে নিজের স্বার্থের জন্য লড়াই করছেন না। যদি কোন ব্যক্তি সৎকর্মের জন্য যুদ্ধে অবতীর্ণ হয়, তবে অবশ্যই শত্রুদের দ্বারা নিহত হওয়ার জন্য প্রস্তুত থাকতে হবে। কারণ মৃত্যু যোদ্ধাদের নিয়তি। যুদ্ধ হতে পারে, কিন্তু তা অবশ্যই ন্যায়ের জন্য, কোনো স্বার্থপর উদ্দেশ্যের জন্য নয়। না হলে তা হিংসা'র আওতায় পড়বে।<span>  </span>যদি সে বিজয়ী হয় তাহলে সে নিজেকে সংযত করতে হবে এবং অন্তরে সকল বিদ্বেষ নিভিয়ে শত্রুদের বলতে হবে এসো শান্তি কর এবং আমাদের ভাই হতে দাও।</p>
	</div>
	<div class="react">
	</div>
	</div>
	<h1 class="title">সাম্যবাদঃ বুদ্ধ বনাম কার্ল মার্কস</h1>
	<div class="post_box">
	<div class="post_txt">
	<p class="txt">সাম্যবাদ; বর্তমান সংঘাতপূর্ণ বিশ্বে সবচেয়ে প্রত্যাশিত বিষয়বস্তু। তাত্ত্বিকভাবে বলতে গেলে দাসত্বের শৃঙ্খল থেকে মুক্তি, মালিক থেকে শ্রমিকের মুক্তি, শোষকের শোষণ ধ্বংস করা, তথা সমাজের সর্ব স্তরে সমতা প্রতিষ্ঠা করাই হচ্ছে সাম্যবাদ। অর্থাৎ সাম্যবাদী সমাজ ব্যবস্থা হচ্ছে বর্ণবাদহীন, লিঙ্গবাদহীন ও দাসত্ত্বহীন সমাজ ব্যবস্থা। সাম্যবদের আরো বৈশিষ্ট্য হতে পারে ন্যায়কে ভালোবাসা, অন্যায়কে প্রশ্রয় না দেওয়া, দুর্বলকে সহায়তা করা, সত্যকে ভালবাসা, দুঃখ-দুর্দশা থেকে মানুষকে উদ্ধার করা, সৎ-সুন্দর-মহৎ চিন্তা করা। সৃষ্টির পর থেকে পৃথিবীতে সাম্যবাদ প্রতিষ্ঠার জন্য অনেক মানবীয় ব্যক্তি তাদের মত সমাজে বিলিয়ে দিয়েছেন। তবে অনেক চিন্তাবিদ, রাজনীতিবিদ ও সমাজবিদদের মতে, কার্ল মার্কসের সাম্যবাদ ব্যতীত বিকল্প কোন সাম্যবাদ হতে পারে না। আবার মার্কসের সাম্যবাদও কিন্তু সমালোচনার উর্দ্ধে নয়। তবে হ্যাঁ যুগ যুগ ধরে দাসত্বের শৃঙ্খল থেকে শ্রমিক শ্রেনীকে শোষকের শোষণ ধ্বংস করার প্রয়াসে যে মনীষী তাঁর দর্শনকে তুলে ধরেন, তিনিই হলেন সমাজতন্ত্র ও সাম্যবাদের প্রবক্তা দার্শনিক কার্ল মার্কস। তাহলে মহামানব বুদ্ধর আর দার্শনিক মার্কসের তুলনা কি কৌতুহলের বিষয়? আমরা এখন তা আলোচনা করে দেখব।</p>
	<p class="txt"><span>বুদ্ধ এবং কার্ল মার্কসের সময়ের ব্যবধান হচ্ছে ২৩৮১ বছর। ঐতিহাসিকদের মতে বুদ্ধের জন্ম ৬৬৩ অব্দে আর কার্ল মার্কসের জন্ম ১৮১৮ খ্রীস্টাব্দে। মার্কসের প্রধান বিষয়বস্তু ছিল অর্থনৈতিক পদ্ধতির উন্নয়ন। কিন্তু বুদ্ধের মতবাদ অন্যান্য ধর্মের সাথে অমিল হলেও অর্থনীতির সাথে তেমন কোন সম্পর্ক নেই। বুদ্ধবাদ বা বৌদ্ধধর্ম সম্পর্কে নতুন কিছু বলার কোন অবকাশ নেই। বুদ্ধের মতবাদের প্রধান বিষয়বস্তু ছিল </span><span>“</span><span>অহিংসাবাদ”। অর্থাৎ‘অহিংসা পরম ধর্ম’ হল বুদ্ধবাদের প্রধান স্লোগান। বুদ্ধ ছিলেন বস্তুবাদী। যদিও পশ্চিমা দার্শনিকেরা প্রথম বস্তুবাদী দার্শনিক হিসেবে গ্রীসের হেরাক্লিটাসকে মনে করে থাকেন। কারন যীশুর জন্মের প্রায় সাড়ে পাঁচ’শত বছর আগে বৌদ্ধ মতবাদের সৃষ্টি। সৃষ্টিকর্তা বলে কেউ আছে কি নেই, জগৎ নিত্য না অনিত্য, আত্মা ধ্রুব না অধ্রুব, এসব বিরুদ্ধ দার্শনিক আলোচনায় বুদ্ধ নিজেকে জড়াননি। তিনি মনে করতেন এসব প্রশ্ন কোন নৈতিক তাৎপর্য বহন করে না। জ্ঞান ও অর্ন্তদৃষ্টি অর্জনের জন্য সে প্রশ্নের কোন প্রয়োজন নেই। তিনি প্রচার করেন এক অভিনব ধর্ম“অহিংসার ধর্ম”। মানুষ তথা সকল প্রানীর প্রতি তিনি দয়াপরায়ন ছিলেন। বুদ্ধের মতে, নিত্য, চিরস্থায়ী, শাশ্বত, অবিনশ্বর বলে কিছু নেই। জগতে সবকিছু ক্ষণিকের এবং পরিবর্তনশীল। অনেক বৌদ্ধ চিন্তাবিদেরা বুদ্ধবাদকে ক্ষনিকবাদও বলে থাকেন। বুদ্ধের মতে জগতে সবকিছু কার্যকারন নিয়মে আবদ্ধ। প্রতীত্য সমুৎপাদ তাঁর একটি অনবদ্য সৃষ্টি। ভারতের সংবিধান প্রনেতা ড. আম্বেদকর বৌদ্ধ ত্রিপিটক অধ্যয়ন করে কতগুলো(২৫টি) অনুসিদ্ধান্ত টেনেছেন; কয়েকটি নিম্নে প্রদত্ত হলঃ</span></p>
	<p class="txt">১. স্বাধীন সমাজের জন্য ধর্ম অপরিহার্য। ২. ধর্ম জীবন ও কর্মের সাথে সম্পর্কিত, সৃষ্টিকর্তা, আত্মা, পরলোক বা পার্থিব ধ্যান-ধারণার সাথে নয়। ৩. ধর্ম সৃষ্টিকর্তা কেন্দ্রিক হওয়া মিথ্যাদৃষ্টি। ৪. ধর্মে আত্মার পরিত্রাণ পাওয়া মিথ্যাদৃষ্টি। ৫. ধর্মের উদ্দেশ্যে পশুবলি দেওয়া মিথ্যাদৃষ্টি। ৬. প্রকৃত ধর্ম মানুষের হৃদয়ে, কোন শাস্ত্রে নয়। ৭. মানবতা এবং নৈতিকতা হবে ধর্মের কেন্দ্রবিন্দু। যদি ধর্মে কুসংস্কার না থাকে। ৮. আদর্শ জীবনে নৈতিকতা কোন পর্যাপ্ত নয়। ৯. তৃষ্ণার কারনে পৃথিবী আজ অসুখী এবং অষ্টাঙ্গিক মার্গ অনুসরনই সমাধানের পথ। ১০. সম্পত্তির ব্যক্তি মালিকানা একটি শ্রেনীকে ক্ষমতাবান হিসেবে গড়ে তোলে, আর আরেকটি শ্রেনীকে দুঃখে নিপতিত করে। ১১. সকল মানবজাতি সমান। ১২. মানুষ জন্মে নয়, কর্মে বড়। ১৩. কুশল প্রত্যেকের শিক্ষনীয়। শিক্ষা মানুষের জীবনের জন্য অপরিহার্য। ১৪. বিনয় ছাড়া শিক্ষ বিপদজনক। ১৫. যুদ্ধ হচ্ছে ভুল; যতক্ষণ না এটি সত্য এবং সুবিচারের জন্য।</p>
	<p class="txt">বুদ্ধ একদিকে যেমন মহাজ্ঞানী, দার্শনিক, মনস্তত্ত্ববিদ, মানবতাবাদী অন্যদিকে একজন বড় বিপ্লবী ও সমাজ সংস্কারক। বুদ্ধ যে সাম্যবাদী ধর্ম প্রচার করেছিলেন তাতে আভিজাত্যহীন সর্বমানবিকতা স্থাপনই তাঁর লক্ষ্য ছিল। জীব ও জগতকে তিনি বস্তুবাদী দৃষ্টিকোন থেকে দেখেছেন এবং তাঁর বিপ্লবের হাতিয়ার ছিল অহিংসা, প্রেম ও করুণা। তিনি ছিলেন একমাত্র মানবতাবাদী মহাপুরুষ, যিনি অস্ত্র ছাড়াই অহিংসা ও প্রেমের মাধ্যমে সমাজে এক রক্তপাত বিহীন বিপ্লবের সূচনা করেন। তিনি সে সময়ে আর্য-অনার্য্য, ব্রাহ্মন-অব্রাহ্মন, উচ্চ-নীচ, উত্তম-চন্ডাল ইত্যাদি জাতিভেদ প্রথা বিলোপ সাধন করেন। তিনি মনে করতেন জন্ম নয়, বরং কর্মই মানুষকে পরিমাপ করে। তাঁর মতে মানুষের আসল পরিচয় জন্মে নয়, চরিত্রে। চরিত্রই মানুষকে মানুষ বা অমানুষ হিসেবে গড়ে তোলে। তিনি মনে করতেন একমাত্র মনের পরিবর্তনের ফলে সমাজে সাম্যবাদ প্রতিষ্ঠা করা সম্ভব।</p>
	<p class="txt">এবার দেখা যাক কার্ল মার্কসের মতবাদে আমরা কী দেখতে পাই। চিন্তা জগতে বৈপ্লবিক পরিবর্তন সাধানকারী মার্কস ছিলেন একজন দার্শনিক, অর্থনীতিবিদ, রাষ্ট্র বিজ্ঞানী এবং সমাজ বিজ্ঞানী। এই মহান দার্শনিকের তাত্ত্বিক অবদানগুলোর মধ্যে একটি হলো- সাম্যবাদ(কমিউনিজম)। তিনি বলেছেন এযাবতকালের দার্শনিকেরা শুধুই জ্ঞানের পরিধি বিস্তৃতি করেছেন, কাজে কিছুই করেননি। তাঁর মতে জগতের সৃষ্টি বর্ণনা করা দর্শনের কাজ নয়, বরং বিশ্বকে পূনর্গঠন করাই হচ্ছে দর্শনের মূল উদ্দেশ্য। দ্বান্ধিক বস্তুবাদ হচ্ছে কার্ল মার্কসের সমগ্র দর্শনের কেন্দ্র বিন্দু। এর মূলকথা হলো, সমস্ত বস্তুর বিকাশ হয় দ্বন্ধের মাধ্যমে এবং সমাজে পরিবর্তনের মূল কারনও দ্বন্ধ। যে তাত্ত্বিক বিশ্লেষণ পদ্ধত্রি ওপরে নির্ভর করে মার্কসের সাম্যবাদ প্রতিষ্ঠিত হয়েছে, চিন্তার ইতিহাসে তা দ্বন্ধমূলক বস্তুবাদ নামে পরিচিত। দ্বান্ধিক বস্তুবাদ মূলত ঐতিহাসিক ঘটনার ফলশ্রুতি। মার্কস সমগ্র মানব ইতিহাসকে শ্রেনী সংগ্রামের ইতিহাস বলে আখ্যায়িত করেছেন। তাঁর মতে, সমাজ বিবর্তনে প্রতিটি স্তর প্রধানত দুটো শ্রেনীতে বিভক্ত। একটি শোষক এবং অন্যটি শোষিত শ্রেনী। এই দুই শ্রেনীর মধ্যে অবিরত সংঘাত লেগে থাকে। মার্কস বলেছেন, আধুনিক পুঁজিবাদী সমাজে পুঁজিপতি শ্রেনী কর্তৃক শ্রমিক শ্রেনীকে শোষনের বিরুদ্ধে বিপ্লবের মাধ্যমে সমাজে সাম্যবাদ প্রতিষ্ঠা করা সম্ভব। অর্থ্যাৎ মার্কসবাদের মূল কথা সম্পদের ব্যক্তিমালিকানা একটি শ্রেনী আরেকটি শ্রেনীকে শোষন করে। তাই শোষনহীন, শ্রেনীহীন সাম্যবাদী সমাজ প্রতষ্ঠা করার জন্য সম্পত্তির ব্যক্তি মালিকানা দূর করতে হবে। তিনি প্রমান করতে চেয়েছেন যে, সমাজে ক্রমবির্বতন ঘটবে সমাজতন্ত্র কায়েমের মধ্য দিয়েই। তাঁর সাম্যবাদ ছিল অর্থনীতির সাথে সম্পর্কীত। অর্থ্যাৎ উৎপাদনের উপাদানের উপর থেকে ব্যক্তিগত মালিকানার অবসান ঘটিয়ে শোষন হীন ও শ্রেনীহীন সমাজ ব্যবস্থা কায়েম করা।</p>
	<p class="txt">এবার আসা যাক বুদ্ধবাদ ও মার্কসবাদের মধ্যে তুলনামূলক আলোচনায়। বুদ্ধ এবং কার্ল মার্কসের মধ্যে একটি ঘটনার মাধ্যমে তাদের মধ্যকার সাদৃশ্যসমূহ পরিলক্ষিত হয়। সময় মালুঙ্ক পুত্র বুদ্ধের নিকট কতগুলো প্রশ্ন করেন-</p>
	<p class="txt">১. লোক কী শাশ্বত? ২. লোক কী অশাশ্বত? ৩. লোক কী অন্তবান? ৪. লোক কী অনন্তবান? ৫. সেই জীব কী সেই শরীর? ৬. জীব কী অন্য শরীর? ৭. মৃত্যুর পর কী সত্ত্ব থাকে? ৮. মৃত্যুর পর কী সত্ত্ব থাকে না? (মধ্যম নিকায়, সূত্র পিটক)</p>
	<p class="txt">বুদ্ধ মালুঙ্ক পুত্রকে গাঢ় লিপ্ত বিষযুক্ত বান ফলা দ্বারা বিদ্ধ এক ব্যক্তির উদাহরনের মাধ্যমে বুঝিয়ে দিলেন। বুদ্ধ মনে করতেন এসব প্রশ্ন জীবনের কোন উন্নতি সাধন করে না। জীবনের মুক্তির জন্য সে প্রশ্নের কোন প্রয়োজন নেই। এসব বিষয়ে কার্ল মার্কস কী বলেছেন? কার্ল মার্কসও ঠিক একই কথা বলেছেন। মার্কস বলেছেন জীব ও জগত সম্পর্কে বর্ণনা করা দর্শনের উদ্দেশ্য নয়। দর্শনের উদ্দেশ্য বিশ্বকে পরিবর্তন করা, তথা অহেতুক বিষয়ে সময় নষ্ট না করা। এক্ষেত্রে বুদ্ধ ও কার্ল মার্কসের মধ্যে অমিল নেই।</p>
	<p class="txt"><span>কার্ল মার্কসের সাম্যতত্ত্ব মূলত অর্থনীতি নির্ভর এবং বুদ্ধের সাম্যতত্ত্ব প্রধানত মনস্তাত্তিক। কার্ল মার্কসের সাম্যতত্ত্বে কী ছিল? গরিবেরা ধনীদের দ্বারা শোষিত হয় তাদের সম্পত্তির জন্য। যার ফলশ্রুতিতে আসে দুঃখ, কষ্ট ও দারিদ্র্য। মার্কসের সাম্যবাদ শুরু হয় এ্ দিয়েই। তাহলে প্রতিকারের জন্য কার্ল মার্কস বলেছেন সম্পত্তির ব্যক্তি মালিকানা উচ্ছেদ করা প্রয়োজন। কারন ব্যক্তিগত সম্পত্তির মালিক হই। শ্রমিকের উৎপাদিত উদ্ধৃত মূল্য আত্তসাৎ করে। কার্ল মার্কসের প্রশ্ন মালিক কেন তা আত্তসাৎ করবে? তাঁর মতে, রাষ্ট্রই হচ্ছে এর মালিক। অর্থাৎ কার্ল মার্কস মনে করেন, সর্বহারা একনায়কতন্ত্র (সমাজতান্ত্রিক রাষ্ট্র) প্রতিষ্ঠার মাধ্যমে সমাজে সাম্যবাদ প্রতিষ্ঠিত হবে। অন্যদিকে সাম্যবাদ নিয়ে বুদ্ধ কী বলেছেন? আড়াই হাজার বছর আগে বুদ্ধও ঠিক একই কথা বলেছেন। বুদ্ধ বলেছেন- জগতে দুঃখ আছে। শোষণ কথাটি বুদ্ধ ব্যবহার করেননি। অর্থ্যাৎ বুদ্ধ“দুঃখ” কথাটি দারিদ্র্য অর্থে ব্যবহার করেছেন। তিনি বলেছেন জীবনে দুঃখ থেকে মুক্তি পেতে হলে- তৃষ্ণা ক্ষয় করতে হবে। কারণ তৃষ্ণা ক্ষয়ের মাধ্যমে লোভ ধ্বংস করা যায়। লোভ ধ্বংস হলে সম্পত্তির ব্যক্তি মালিকানা দূর করা সম্ভব। সুতরাং এক্ষেত্রেও উভয়ের মতবাদের মধ্যে কোন পার্থক্য নেই। সম্পত্তির ব্যাপারেও বুদ্ধের মতবাদ আর কার্ল মার্কসের মতবাদে মধ্যে সাদৃশ্য খুজে পাওয়া যায়। মার্ক বলেছেন সম্পত্তির ব্যক্তিমালিকানা ধ্বংস করতে হবে। রাষ্ট্র হবে সম্পত্তির একমাত্র মালিক। তাহলে সমাজের সাম্যবাদ আসবে। এখন দেখি বুদ্ধ তার সংঘকে জীবন যাপনের জন্য কি নিয়মাবলী বলে গেছেন। বুদ্ধ বলেছেন- কোন ভিক্ষুর ব্যক্তিগত সম্পত্তি থাকবেনা। তবে কোথাও কোথাও এই নিয়মের লঙ্ঘন দেখা যায়। বুদ্ধ তার ভিক্ষু সংঘকে আটটি জিনিস বাদে কোন সম্পত্তির অনুমোদন দেননি। একটি ক্ষুর, ভিক্ষাপাত্র, জল ছাকনি, সুই ও সুতা, এবং তিনটি পরিধেয় চীবরের অংশ। যেগুলোকে অষ্টপরিষ্কার বলা হয়। এই অষ্ট পরিষ্কার ব্যতিত ভিক্ষু সংঘের কোন ব্যক্তিগত সম্পত্তি থাকবে না। তাহলে দেখা যাচ্ছে সাম্যবাদের মূল কথা- ব্যক্তিগত সম্পত্তির ত্যাগ, যা বৌদ্ধ সংঘেও প্রতীয়মান হয়। ড: আম্বেদকর বলেছেন- </span><span>“</span><span>প্রকৃতপক্ষে সাঙ্ঘিক জীবনের নিয়মাবলী রাশিয়ার কমিউনিষ্টদের নিয়মাবলীর চাইতেও অনেক বেশি কঠোর।”</span></p>
	<p class="txt"><span>এবার আসি ভিন্ন প্রসঙ্গে। সাম্যবাদ প্রয়োগে এবং স্থায়ীত্ব সম্পর্কে দুই মতবাদে কি পদ্ধতি গ্রহণ করা হয়েছে। উপরোক্ত আলোচনায় বুদ্ধ এবং কার্ল মার্কসের মধ্যে মিল খুঁজে পাওয়া গেল? এক্ষেত্রে কোন সাদৃশ্য দেখা যায় না। ড: আম্বেদকরের একটি উক্তির মাধ্যমে তা অনুধাবন করা যায়। তিনি বলেছেন- </span><span>“</span><span>সাম্যবাদ বলতে আমি বোঝাতে চাই, দুঃখের অস্তিত্ব স্বীকার আর ব্যক্তিগত সম্পত্তির বিলুপ্তি। সেই সাম্যবাদ আনার জন্য সাম্যবাদীরা(মার্কস বাদীরা) যে পন্থা অবলম্বন করতে চান- তা হচ্ছে হিংসা আর বিরোধীদের নিধন পর্ব(বিপ্লবের মাধ্যমে)। প্রতীতি উৎপাদন, নৈতিক শিক্ষা, আর ভালবাসার মাধ্যমে মানুষকে সৎ পথে আনাই বুদ্ধের পদ্ধতি। বল প্রয়োগ নয় ভালোবাসাই যে সবকিছু জয় করতে পারে, এই মতবাদের মাধ্যমে প্রতিপক্ষের মানসিক সংস্কার করে বুদ্ধ তাকে জয় করতে চান। হিংসা কখনো বুদ্ধের অনুমোদন পাইনি। কিন্তু সাম্যবাদীদের অনুমোদন পেয়েছে। এখানে বুদ্ধ আর কার্ল মার্কস এর মধ্যে মৌলিক পার্থক্য।”</span></p>
	<p class="txt">ড: আম্বেদকর আরো দেছিয়েছেন- সাম্যবাদের উদ্দ্যেশ্যে পৌঁছাতে বুদ্ধের পথ স্থায়ী না তার বাস্তবায়নে কমিউনিস্ট পথ স্থায়ী। কারণ স্থায়ী না হলে সেই পথের কোন স্বার্থকতা নেই। তার মতে সাম্যবাদীর ফল প্রাপ্তির দ্রুত ঘটে। কারণ মার্কস বলেছেন- সর্বহারার বিপ্লবের মাধ্যমে সমাজের সাম্যবাদ প্রতিষ্ঠিত হবে। তিনি এও মনে করতেন, সর্বহারা একনায়কতন্ত্র একসময় সমগ্র বিশ্বে কায়েম হবে। তাহলে রাশিয়ার কমিউনিজমের পঠন কি মার্কসের তত্ত্বকে মিথ্যা প্রমানিত করে? হয়তো তখন রাশিয়া অন্যান্য রাষ্ট্রের উন্নতির ছোঁয়া মেনে নিতে পারেনি। ড: আম্বেদকরের মতে বুদ্ধের পথ দীর্ঘ হলেও সেই পথ নিশ্চিত এবং সন্দেহাতীত। কেননা বুদ্ধ মনে করতেন, মনের যদি পরিবর্তন হয়, মন যদি বিশ্বস্থতার সাথে সাম্যবাদী ব্যবস্থাকে গ্রহণ করে তা ভালবাসে এবং কার্যকর করার চেষ্টা করে তবেই সেই ব্যবস্থা স্থায়ীত্ব লাভ করে। এক কথায় সাম্যবাদীর ব্যবস্থা দাড়িয়ে আছে বলপ্রয়োগের উপর। আর বুদ্ধবাদী ব্যবস্থা দাড়িয়ে আছে মৈত্রী, করুণা আর ভালোবাসাই।</p>
	<p class="txt"><span>শেষে ড: আম্বেদকরের বক্তব্য দিয়ে ইতি টানছি- </span><span>“</span><span>আমি রাষ্ট্রনীতির ছাত্র। আমি অর্থ শাস্ত্রের অধ্যাপক ছিলাম। কার্ল মার্কস, সাম্যবাদ ইত্যাদি বিষয় অধ্যয়নে আমার অনেক সময় ব্যয় হয়েছে। বুদ্ধের ধর্ম অধ্যয়নেও আমার অনেক সময় ব্যয় হয়েছে। উভয়ের তুলনা করে আমি এই সিদ্ধান্তে উপনীত হয়েছি, জগতে দুঃখের অস্তিত্ব ও তার নিরসনের জন্য বুদ্ধের মত ও পথই হচ্ছে নিরাপদ আর অভ্রান্ত।”</span></p>
	<p class="txt">“আপনারা সাম্যবাদের সাফল্যে প্রলুব্ধ হবেন না। আমরা সবাই যদি বুদ্ধের দশ ভাগের এক ভাগও আলোকিত হই, তাহলেই আমরা ন্যায় ভালোবাসা আর সদিচ্ছার সহায়তার একই সাফল্যে অর্জন করতে পারি। এই ব্যাপারে আমি সম্পূর্ন আস্থাশীল।”(৪০তম দানোত্তম কঠিন চীবর দান, স্মরণিকা-২০১৩ থেকে)।</p>
	</div>
	<div class="react">
	</div>
	</div>
	<h1 class="title">বুদ্ধধর্মে বিশ্বাসের ভুমিকা</h1>
	<div class="post_box">
	<div class="post_txt">
	<p class="txt">বুদ্ধধর্ম এমন একটি ধর্ম যা মানুষের প্রকৃত সত্যের সন্ধান দেয়, এর মাঝে অন্ধবিশ্বাস বা ভণ্ডামির কোনো স্থান নেই। প্রকৃত সত্যকে গ্রহণ করাই হচ্ছে এর উদ্দেশ্য। মহামতি বুদ্ধের শিক্ষানুসারে সত্যদর্শন বা সম্যক দৃষ্টি ও আধ্যাত্মিক উৎকর্ষ সাধনের পথে সন্দেহ হচ্ছে অন্যতম এক প্রতিবন্ধকতা। এজন্য বৌদ্ধধর্মে অন্ধবিশ্বাসের কোনো স্থান নেই। বুদ্ধের মতে যতদিন পর্যন্ত সম্যক দৃষ্টি সম্পন্ন না হবে অথবা মানসিক দ্বিধা ও সন্দেহ বিদ্যমান থাকবে অর্থাৎ লোকোত্তর জ্ঞানের প্রথম স্তর স্রোতাপত্তি অর্জন না হবে ততক্ষণ পর্যন্ত মানুষের সন্দেহ পুরোপুরি দূরীভূত হবে না, অথবা বুদ্ধ, ধর্ম সংঘ সম্পর্কে তার সমাধান পূর্ণতা পাবে না। মানসিক উৎকর্ষতা সাধনের জন্য মানুষকে অবশ্যই সন্দেহ প্রবণতা থেকে মুক্ত হতে হবে। তথাগত বুদ্ধ সব সময় সন্দেহ দূরীভূত করার ব্যাপারে সচেষ্ট ছিলেন। এমনকি দেহত্যাগের কয়েক মুহূর্ত পূর্বেও বুদ্ধ বার বার তার অনুসারীদের প্রশ্ন করেছিলেন যে, 'তার প্রচারিত ধর্মশিক্ষায় তাদের কোনো সন্দেহ আছে কিনা। বুদ্ধের দেহত্যাগের পর কোনো বিষয়ে সন্দেহ দূরীভূত করতে না পেরে তারা যেন পরে অনুতপ্ত না হন এই ভেবে যে বুদ্ধের জীবদ্দশায় জিজ্ঞেস করে সন্দেহ দূর করতে পারি নি।' (১৬, দীর্ঘনিকায়-২, সূত্রপিটক) কিন্তু বুদ্ধের শিষ্যরা ছিল নিরুত্তর। কারণ তারা সবাই কেউ মার্গফল, কেউ অনাগামী, কেউ সর্বনিম্ন স্রোতাপত্তি সম্পন্ন জ্ঞানের স্তর লাভ<span>  </span>করেছিল। বুদ্ধের মতে একমাত্র জ্ঞানসাধনার বদৌলতেই মানুষ অজ্ঞতা, অন্ধবিশ্বাস ও কুসংস্কার হতে মুক্তি পেতে পারে।</p>
	<p class="txt"> </p>
	<p class="txt"> প্রায় সকল ধর্মের ভিত্তি হলো বিশ্বাস', বলা যায় অন্ধবিশ্বাস। বৌদ্ধধর্মে কিন্তু 'দেখা', 'জানা' ও 'বুঝা'র ওপর গুরুত্ব দেওয়া হয়, বিশ্বাসের ওপর নয়। বৌদ্ধধর্মের মূল গ্রন্থে শ্রদ্ধা নামে একটি শব্দ রয়েছে<span>,  </span>যা সাধারণত বিশ্বাস হিসেবে ধরে নেওয়া হয়। কিন্তু বৌদ্ধ মূল গ্রন্থের শ্রদ্ধা,র অর্থ বিশ্বাস নয় বরং দৃঢ়প্রত্যয়হেতু উৎপন্ন আত্মবিশ্বাস। যাইহোক শ্রদ্ধাকে আমরা বিশ্বাস কিংবা আস্থা যে হিসেবে ধরে নিই, যা অন্যান্য ধর্মে গন্য করা হয়, কিন্তু বৌদ্ধধর্মে এই বিশ্বাস বা আস্থার কোনো প্রয়োজন নেই। বিশ্বাসের প্রশ্ন তখনই উত্থাপিত হয়, যখন কোনো বস্তু দেখা না যাই তখন। কিন্তু যখনই বস্তুটি দেখা যাবে তখনই বিশ্বাসের প্রশ্নটি আর থাকেনা। আমি যদি বলি যে, আমার হাতের বদ্ধমুষ্টিতে একটি 'রত্ন' লুকানো আছে, তখনই 'বিশ্বাস'এর প্রশ্নটি চলে আসবে; কারন বদ্ধমুষ্টিতে লুকানো রত্নটি কেউই দেখতে পাচ্ছে না। কিন্তু আমি যদি আমার হাতের বদ্ধমুষ্টি খুলে সবাইকে রত্নটি দেখাই, তখনই 'বিশ্বাস' বা 'আস্থা'র প্রশ্নটি দূরীভূত হবে। বুদ্ধের সময় জাগতিক নামে একজন বিজ্ঞ ও পন্ডিত ব্রাহ্মণ বুদ্ধের নিকট গিয়ে প্রশ্ন করলেন, "ভন্তে গৌতম, পিটক সম্পত্তিযোগে শ্রুতিপরম্পরা যে মন্ত্রপদ আছে, এ-র প্রতি ব্রাহ্মণেরা পুরোপুরি আস্থা রাখেন, এটিই সিত্য, অন্যসব মিথ্যা। এ সম্পর্কে প্রভূ গৌতম কী বলেন?" বুদ্ধ ব্রাহ্মণকে জিজ্ঞেস করলেন, "ব্রাহ্মণদের মধ্যে এমন কেউ আছে, যে বলতে পারে আমি এটি অবগত আছি, আমি এটি প্রত্যক্ষ করেছি, এটিই একমাত্র সত্য আর অন্যসব মিথ্যা।" ব্রাহ্মণ উত্তর দিনেন, না, ভন্তে গৌতম। বুদ্ধ বললেন, "তাহলে ব্রাহ্মণদের মধ্যে কেউই নেই যিনি প্রত্যক্ষ জ্ঞানী ও প্রত্যক্ষদর্শীরূপে বলেন যে এটিই সত্য, অন্যসব মিথ্যা। (৯৫, মধ্যমনিকায়-২, সূত্রপিটক) বিষয়টি হচ্ছে একদল অন্ধ লোক একে অপরের কাধে হাত রেখে পূর্ববর্তী জনকে অনুসরণ করে পথচলার মতো। বুদ্ধ কিন্তু দৃঢ়ভাবে আহবান করেছিলেন তার মতবাদ এসে, দেখে, বুঝে প্রত্যক্ষ সম্যক উপলব্ধি করার জন্য। বুদ্ধ একসময় তার শিক্ষা নিয়ে ভিক্ষুদেরকে বললেন, " হে ভিক্ষুগণ, আমি যেসব বিষয় তোমাদের বলছি সেগুলো কোনো শ্রামণ বা ব্রাহ্মণের কাছ থেকে শুনে বলছি না। আমি নিজেই জেনে, দেখে ও অবগত হয়ে সেসব বিষয় তোমাদের বলছি। " (১৩৪<span>,  </span>মধ্যমনিকায়-৩, সূত্রপিটক) সবচেয়ে বড়ো কথা বুদ্ধ কিন্তু<span>  </span>ত্রিপিটকের কোথাও এমনটি দাবি করেননি যে আমিই একমাত্র এগুলোকে জানতে, দেখতে ও প্রত্যক্ষ করতে সক্ষম, অন্য কেউ পারবে না। কেউ বুদ্ধের নির্দেশিত সঠিক পন্থা অবলম্বন করে জ্ঞানের সেই স্থরে পৌছুতে পারলে অবশ্যই সেসব প্রত্যক্ষ করতে সক্ষম হবেন। এই হচ্ছে বুদ্ধের মত। </p>
	<p class="txt">একসময় একমাত্র পুত্র যুবরাজ যশ ভ্রমণ করতে করতে বুদ্ধের নিকট উপস্থিত হয়ে বুদ্ধের কাছ থেকে ধর্মোপদেশ শুনে প্রবজ্যা গ্রহন করলেন। তার পিতা উচ্চকুল জাত সুকুমার পুত্রকে প্রাসাদে দেখতে না পেয়ে উৎকন্ঠিত হয়ে খুজতে খুজতে বুদ্ধের নিকট উপস্থিত হলেন এবং জিজ্ঞেস করলেন, প্রভো! আপনি আমার কুলপুত্র যশকে দেখেছেন কি? বুদ্ধ বুঝতে পারলেন এখন যশকে দেখিয়ে দিলে তিনি যশকে জোর করে নিতে চাইবেন। তাই বুদ্ধ যশের পিতাকে ধর্মের প্রতি সন্দেহ দূরীভূত করার জন্য ধর্মোপদেশ দিয়ে সম্যক দৃষ্টিসম্পন্ন করালেন যাতে তিনি আর পুত্রকে ফিরিয়ে নিতে অপারগতা প্রকাশ করেন। মহামতি বুদ্ধের উদ্দেশ্য সফল হয়। ( মহাবর্গ, বিনয়পিটক) এখানে বিশ্বাসের বিষয়টি বিন্দুমাত্র নেই। </p>
	<p class="txt">বুদ্ধ বলেছেন, দৃষ্টি সম্পন্ন বা জ্ঞানের প্রথম স্তর (স্রোতাপত্তি) লাভকারী ব্যক্তির ক্ষেত্রে ছয়টি বিষয় অসম্ভব, সেগুলো হল-</p>
	<ul class="list_">
	<p class="txt">১. দৃষ্টি সম্পন্ন ব্যক্তির সকল মিথ্যাদৃষ্টি দূরীভূত হয়</p>
	<p class="txt">২. দৃষ্টিসম্পন্ন ব্যক্তি বুদ্ধের প্রতি অগৌরব ও অবাধ্য হয়ে অবস্থান করা অসম্ভব </p>
	<p class="txt">৩. দৃষ্টিসম্পন্ন ব্যক্তি বুদ্ধের ধর্মের প্রতি অগৌরব ও অবাধ্য হয়ে অবস্থান করা অসম্ভব </p>
	<p class="txt">৪. দৃষ্টিসম্পন্ন ব্যক্তি সংঘের প্রতি অগৌরব ও অবাধ্য হয়ে অবস্থান করা অসম্ভব </p>
	<p class="txt">৫. দৃষ্টিসম্পন্ন ব্যক্তি শিক্ষার প্রতি অগৌরব ও অবাধ্য হয়ে অবস্থান করা অসম্ভব </p>
	<p class="txt">৬. দৃষ্টিসম্পন্ন ব্যক্তি ভব সংসারে আট বার জন্ম গ্রহণ করতে সক্ষম নয়</p>
	<p class="txt">( ৯২.১, ৬, অঙ্গুত্তর নিকায়, সূত্রপিটক)</p>
	</ul>
	<p class="txt">যে সকল বিজ্ঞগণ (মার্গলাভী শিষ্যরা) সত্যকে হৃদয়ঙ্গম করেছেন, তাদের বর্ণনা প্রসঙ্গে বৌদ্ধধর্মীয় গ্রন্থে (ত্রিপিটক, অর্থকথা ইত্যাদি) উল্লেখ করা হয়েছে যে, তার ধম্মচক্ষু উৎপন্ন হয়েছে, তিনি সত্য দর্শন করেছেন, তিনি সন্দেহবিমুক হয়েছেন, তার দোদুল্যমান চিত্ত স্থির হয়েছে। উদাহরণস্বরূপ<span>,  </span>সারিপুত্র, মহাকশ্যপ, আনন্দ, নাগসেন, মহেন্দ্র সহ বৌদ্ধধর্ম ইতিহাসে হাজার হাজার, লক্ষ লক্ষ অনুসারীরা মার্গলাভ করে নির্বান প্রত্যক্ষ করেছিলেন।<span>  </span>সব ধর্মের প্রধান বৈশিষ্ট্য হলো<span>,  </span>এ-র ফলপ্রাপ্তি ঘটে মৃত্যুর পর। অর্থাৎ জীবিত অবস্থায় স্বর্গ বা নরক দেখা যায় না ; তাই বিশ্বাসের ওপর নির্ভর হতে হয়। প্রায় সকল ধর্মেই বলা হয় যে, মৃত্যুর পরই কেবল পারলৌকিক মঙ্গল লাভ করা যায়। কিন্তু একমাত্র বৌদ্ধধর্ম ১০০% গ্যারান্টি দিয়ে বলে যে, মানুষ বুদ্ধের নির্দেশিত পথ অনুসরণ করে এই জীবনেই নির্বান লাভ করতে সক্ষম। নির্বাণ লাভ করার জন্য তাকে মৃত্যুর শেষ মুহূর্ত পর্যন্ত অপেক্ষা করার প্রয়োজন হয় না।</p>
	</div>
	<div class="react">
	</div>
	</div>
	<h1 class="title">থেরবাদ এবং মহাযান বৌদ্ধধর্ম</h1>
	<div class="post_box">
	<div class="post_txt">
	<p class="txt">থেরবাদ বৌদ্ধধর্মকে অনেকে হীনযান বলে থাকে।<span>  </span>হীনযান নামটি মহাযানদের দেয়া। মহাযানিরা মনে করে থেরবাদীরা শুধু নিজের মুক্তির জন্য চেষ্টা করে, তাদের মুক্তির পথটা হীন বা ছোট, তাই হীনযান। কিন্তু বর্তমানে হীনযানের অস্তিত্ব নেই। কারন ১৯৫০ সালে শ্রীলঙ্কায় কলম্বোতে "বৌদ্ধদের বিশ্ব ফেলোশিপ " সম্মেলনে সর্বসম্মতিক্রমে সিদ্ধান্ত নেওয়া হয় যে শ্রীলঙ্কা, থাইল্যান্ড, মায়ানমার, কম্বোডিয়া, লাওস প্রভৃতিতে বিদ্যমান বৌদ্ধধর্মে হীনযান শব্দটি বাদ দেওয়া উচিত। এ দুই সম্প্রদায়ের পার্থক্য জানতে হলে বৌদ্ধধর্মের ইতিহাস এবং থেরবাদ ও মহাযানের উত্থান এবং বিকাশের সন্ধান করতে হবে। এখানে অতি সংক্ষেপে কয়েক লাইনে বলছি।</p>
	<p class="txt">মহামানব বুদ্ধের উপদেশ ছিল দ্বিবিধ। ১. বিনয় (ভিক্ষুদের নিয়মনীতি) এবং ২. ধর্ম ও দর্শন। পন্ডিত রাহূল সংকৃত্যায়ন লিখেছেন , " বুদ্ধের পরিনির্বাণের পর তার প্রধান শিষ্যরা ভবিষ্যতে মতভেদের আশঙ্কায় সেই বৎসরেই সপ্তপর্ণী গুহায় প্রথম সংগীতি করেছিল।"(ভারতের বৌদ্ধধর্মের উত্থান পতন<span>)  </span>সংগীতিতে ৫০০ জন অভিজ্ঞ ও পন্ডিত অর্হত ভিক্ষু অংশগ্রহণ করে। এরপর ১০০ বছরের মধ্যে বুদ্ধশাসনে কোনো মতভেদ ছিল না। কিন্তু বুদ্ধের পরিনির্বাণের ১০০ বছরের পর বৈশালির বজ্জীপুত্রীয় ভিক্ষুরা বিনয়ের কিছু নিয়ম অবহেলা করতে শুরু করে। এ-র ফলে বিবাদের সূত্রপাত হয়। এরফলে ভিক্ষুসংঘ পুনরায় একত্রিত হয়ে বিবাদ মিমাংসা করে ধর্ম ও বিনয় সঙ্গায়ন করল। এটি বৌদ্ধধর্ম ইতিহাসে দ্বিতীয় সিংগীতি। বজ্জীপুত্রীয় ভিক্ষুরা বহিস্কৃত হলেন। তারা তা মেনে নিতে পারল না। তারা প্রজ্ঞা দুর্বল ভিক্ষুদের বুঝিয়ে নিজেদের পক্ষে নিয়ে আসল। তাদের সংঘ হয়ে গেল বিশাল। তারা কৌশাম্বীতে মহাসংঘ নাম দিয়ে পৃথক একটি সম্মেলন করল এবং নিজের মতানুসারে ধর্ম-বিনয় সংগ্রহ করল।</p>
	<p class="txt">এভাবে প্রথম নিকায় থেরদের অনুগামী বলে থেরবাদ আর দ্বিতীয় নিকায় মহাসাংঘিক নামে পসিদ্ধ লাভ করে। এরপর বুদ্ধের পরিনির্বাণের প্রায় ২০০ বৎসরের পর সম্রাট অশোক বৌদ্ধধর্ম গ্রহণ করলে অন্যান্য ধর্মের সন্ন্যাসীদের লাভসংকার কমে গেল। তারা বিভিন্ন উপায়ে ভিক্ষুসংঘে প্রবেশ করে বৌদ্ধধর্মকে কুলষিত করল। সম্রাট অশোক তৃতীয় সংগীতি আয়োজন করে<span>  </span>সেই ষাট হাজার ভূয়া ভিক্ষুদের সংঘ থেকে বের করে দিল। বিরুদ্ধবাদীরা মহাসাংঘিকদেরকে সমর্থন দিল। এরপর খ্রীস্টপূর্ব ২৪৪ অব্দে অশোকের পুত্র ভিক্ষু মহিন্দ থের শ্রীলঙ্কায় ত্রিপিটক নিয়ে যায় এবং সর্বপ্রথম তালপাতায় ত্রিপিটক লিপিবদ্ধ হয়। তখনো মহাযান শব্দটি জানা ছিল না। প্রথম শতাব্দীর পর মহাযান বৌদ্ধধর্ম স্পষ্টভাবে পরিচিতি লাভ করে। মহাসাংঘিকরা এই মহাযান বৌদ্ধধর্মের উত্থান ঘটায়।</p>
	<p class="txt">সম্রাট কনিষ্কের সময় ভারতে মহাযানপন্থি অশ্বঘোষ, বসুমিত্র প্রভৃতি আচার্যরা একটি সম্মেলন করে। তখন মহাযান খুব শক্তিশালী ও সম্প্রসারিত হয়। নাগার্জুন, অসঙ্গ ও বসুবন্ধু মহাযান দর্শনকে আরও অনেক দূরে নিয়ে যায়।এখন দেখা যাক থেরবাদ এবং মহাযান বৌদ্ধধর্মের মধ্যে মিল ও অমিলগুলো।বিখ্যাত বৌদ্ধধর্মের পন্ডিত ড ওয়ালাপুলা রাহুলা লিখেছেন, " আমি বহু বছর ধরে মহাযান অধ্যায়ন করেছি এবং থেরবাদ ও মহাযানের মধ্যে মৌলিক শিক্ষাগুলো সম্পর্কে খুব কম পার্থক্য দেখেছি। ১. উভয় সম্প্রদায় তথাগত বুদ্ধকে মহান শিক্ষক হিসেবে মানে। ২. উভয় সম্প্রদায়ের কাছে চারি আর্যসত্য একই। ৩. পতীত্য সমূৎপাদ নীতি উভয় সম্প্রদায়ের ক্ষেত্রে একই। ৪. উভয় সম্প্রদায় অনিত্য, দুঃখ, অনাত্মা এবং শীল, সমাধি, প্রজ্ঞা গুলোকে কোন পার্থক্য ছাড়াই গ্রহণ করে। ৫. উভয় সম্প্রদায় সর্বোচ্চ সত্বার ধারণা যিনি এই বিশ্ব সৃষ্টি ও পরিচালনা করেন তা প্রত্যাখ্যান করে।</p>
	<p class="txt">উপরের বিষয়ে উভয় সম্প্রদায়ের মধ্যে কোনো পার্থক্য নেই। তবে প্রধানত দুটি বিষয়ে অমিল দেখা যায়। বোধিসত্ত্ব আদর্শ ও বিনয় নীতিতে। এক, রাহুল সাংকৃত্যায়নের মতে, "থেরবাদ হচ্ছে সবচেয়ে পুরনো নিকায় এবং প্রাচীন নীতিতে বড়ই কড়াকড়ি ভাবে সুরক্ষিত।<span>  </span>অন্যান্য নিকায়গুলো দেশ, কাল ও ব্যক্তি ইত্যাদি বিবেচনানুসারে অনেক পরিবর্তন করেছিল।" (ভারতের বৌদ্ধধর্ম উত্থান পতন<span>)  </span>থেরবাদীরা হল প্রাচীন পন্থী।<span>  </span>তারা পরিশুদ্ধ বুদ্ধের উপদেশ পালি ভাষায় ত্রিপিটকে আঁকড়ে ধরে রেখেছে এবং কঠোরভাবে বিনয় পালন করে। এখানে স্পষ্ট যে বুদ্ধও পালি ভাষায় উপদেশ দিয়েছিলেন।</p>
	<p class="txt">মহাযানের সূত্রগুলো সংস্কৃত ভাষায় রচিত। যেগুলো অধিকাংশ পাওয়া গেছে ভারতের উত্তর দিকে। বিশেষ করে তিব্বতে। তাদের বিনয় নীতিগুলো পরিবর্তিত এবং নিজস্ব ধাচের। ক্যারেন আর্মস্ট্রং লিখেছেন, "বুদ্ধকে শুধু একজন পথপ্রদর্শক ও দৃষ্টান্ত স্থাপনকারী হিসেবে থেরবাদী সন্ন্যাসীরা দেখেন, কিন্তু মহাযান মতবাদ বুদ্ধকে দেবতায় পরিনত করেছে। মনে করস হয় থেরবাদ খাটি রূপ তুলে ধরে আর মহাযান চিল বিকৃত। কিন্তু আধুনিক পন্ডিতরা মনে করে উভয় সঠিক। থেরবাদ ধ্যানের ওপর জোর দেয় এবং অর্হত হওয়ায় জন্য চেষ্টা করে। কিন্তু মহাযান বুদ্ধকে মানুষের জীবনে চিরন্তন সত্তা এবং অলৌকিক হিসেবে শ্রদ্বার চোখে দেখে। তারা বুদ্ধ হয়ে দহুজনের কাছে মুক্তির বার্তা পৌছে দেওয়ার জন্য বোধিসত্ত্বকে শ্রদ্ধা মাধ্যমে অনুসরণ করে।" দুই, বৌদ্ধধর্মে দুঃখ থেকে মুক্তি লাভ করার জন্য তিনটি পথ বা রাস্তা কথা নির্দেশ আছে। ১. সম্যক সম্বুদ্ধ ২. শ্রাবক ৩. প্রত্যক বুদ্ধ এই তিনটি পথ যথাক্রমে বোধিসত্ত্ব যান বা বুদ্ধযান, শ্রাবক যাব ও প্রত্যকবুদ্ধ যান নামে পরিচিত। মহাযান শেষের দ্বিবিধ যানের অপেক্ষা বুদ্ধযানের ওপর জোর দেন, তাই তাদেরকে মহাযান বলে।</p>
	<p class="txt">থেরবাদ বৌদ্ধধর্মে এই তিনজনকেই বোধিসত্ত্ব বলা হয়। মহাযানিরা থেরবাদকে স্বার্থপর বলে কারন এটা শুধু লোকদেরকে নিজের মুক্তির সন্ধান দিতে পারে। কিন্তু প্রশ্ন হল কোন স্বার্থপর ব্যক্তি কি জ্ঞান অর্জন করতে পারে? মহাযান শুধু বুদ্ধযানকে সমর্থন করে আর থেরবাদ বোধিসত্ত্ব, প্রত্যকবুদ্ধ এবং শ্রাবক যান তিনটিই সমর্থন ও অনুসরণ করতে শেখায়। তাই থেরবাদ স্বার্থপর হতে পারে না। হীনযান শব্দটি থেরবাদ বৌদ্ধ সাহিত্যে দেখা যায় না। থেরবাদ ঐতিহ্য অনুসারে দুই হাজার পাচশত বছর আগে ভারতে যে বৌদ্ধধর্ম প্রচলন ছিল তারা পালি ভাষায় তাদের সে বৌদ্ধধর্ম এখোনো ধরে আছে।</p>
	<section class="ref">
	<div class="ref_title">তথ্য সহায়িকা</div>
	<div class="refbox">
	<p class="txt">১. বৌদ্ধধর্মের ইতিহাস - ড মনিকুন্তলা হালদার</p>
	<p class="txt">২. ভারতের বৌদ্ধধর্মের উত্থান পতন - রাহুল সাংকৃত্যায়ণ</p>
	<p class="txt">৩. Theravada - Mahayana Buddhism - D. W. ড়াহুলা</p>
	<p class="txt">৪. দুই মিলিয়ন ডলারের শিক্ষা - জ্ঞানশান্ত ভিক্ষু</p>
	</div>
	</section>
	</div>
	<div class="react">
	</div>
	</div>
	<h1 class="title">বুদ্ধধর্মে সৃষ্টি তত্ত্ব</h1>
	<div class="post_box">
	<div class="post_txt">
	<p class="txt">পৃথিবীর প্রধান প্রধান ধর্মগুলো সৃষ্টিকর্তা কেন্দ্রিক। তাদের ধর্মগ্রন্থগুলো সৃষ্টি নিয়ে আলোচনা করে। তাদের মতে এ বিশ্বজগত, মাটি, উদ্ভিদ, আকাশ, বাতাস, সাগর, প্রাণী সমস্ত কিছু সৃষ্টিকর্তা বা ঈশ্বর সৃষ্টি করেছেন তার ইচ্ছায় এবং ঈশ্বরের ইচ্ছায় এ বিশ্বজগত ধ্বংসপ্রাপ্ত হবে। বৌদ্ধধর্ম মতে সৃষ্টিকর্তা ও সৃষ্টিতত্ত্ব বিশ্বাস একটি ভ্রান্ত ধারণা। বুদ্ধ এ বিষয়ে সবসময় এড়িয়ে চলতেন। কারণ এগুলো অবান্তর। এক সময় এক ভিক্ষু বুদ্ধের কাছে গিয়ে এ বিষয়ে কিছু প্রশ্ন করেন; যেমন - ১. জগৎ কি শ্বাশত? ২. জগৎ কি অশ্বাশত? ৩. জগৎ কি অন্তবান? ৪. জগৎ কি অনন্তবান? ইত্যাদি ইত্যাদি। বুদ্ধ ভিক্ষুকে এসব প্রশ্নের উত্তর না দিয়ে একটি বাস্তব উদাহরণ দিয়ে বুঝিয়ে দিলেন এবং বললেন, ও-ই প্রশ্নগুলোর উত্তর অপ্রয়োজনীয়, আদি বেহ্মচর্য আচরণের সঙ্গে এগুলোর কোনো সম্পর্ক নেই। এই সব প্রশ্নের ব্যাখ্যা মনের প্রশান্তি, নিবাসক্তি,অন্তর্দৃষ্টি ও নির্বাণ লাভে সহায়ক নয়। বুদ্ধ বলেছিলেন এগুলো সময় অপচয় করে মাত্র। ( চূলমালুস্কু সূত্র, মধ্যমনিকায়-২, সূত্রপিটক)</p>
	<p class="txt">সম্ভবত এ কারণে সমগ্র ত্রিপিটকে সৃষ্টিতত্ত্ব বিষয়ক সুস্পষ্ট ব্যাখ্যা পাওয়া যায় না। এজন্য সৃষ্টিতত্ত্ব সম্পর্কে জানতে বৌদ্ধদের আধুনিক বিজ্ঞানের কাছে শরণাপন্ন হতে হয়। এমনকি আধুনিক বিজ্ঞানের সৃষ্টির ব্যাখ্যার সাথে বুদ্ধের কিছু কিছু ব্যাপারে আশ্চর্যজনক মিল পাওয়া যায়। মহাবিশ্ব সৃষ্টির বৈজ্ঞানিক ব্যাখ্যা সাধারণের কাছে অত্যন্ত জটিল। কোয়ান্টাম মেকানিক্স সহ পদার্থবিজ্ঞান জানা না থাকলে তা বুঝা সম্ভব নয়। আধুনিক বিজ্ঞানের মতে, আজ থেকে প্রায় ১৩৭০ কোটি বছর আগে মহাবিস্ফোরণের মাধ্যমে সময়..... স্থানের অর্থাৎ মহাবিশ্বের যাত্রা শুরু। বিগ ব্যাং বা মহাবিস্ফোরণের এই সময়ে বিশ্বের সব বস্তু একত্রে এক ক্ষুদ্র স্থানে উত্তপ্ত বিন্দুতে একীভূত ছিল। বিজ্ঞানীরা গণনা করে দেখেছেন বিস্ফোরণের এক সেকেন্ড পরে বিশ্বের তাপমাত্রা কমে দাড়ায় ১০০ কোটি ডিগ্রিতে। মহাবিশ্ব প্রতিনিয়ত প্রসারিত হচ্ছে। মহাবিশ্বের ভবিষ্যৎ নির্ভর করছে এই প্রসারণ হারের উপর। ভবিষ্যতে এক সময় মহাকর্ষীয় আকর্ষণ মহাবিশ্বের প্রসারণকে থামিয়ে দিয়ে শুরু করবে বিশ্বজুড়ে মহাসংকোচনের। (অপূর্ব এই মহাবিশ্ব - অধ্যাপক এ এম হারুন অর রশীদ) মহাবিশ্বের এই সংকোচন ও সম্প্রসারণ প্রক্রিয়াটি এক অকল্পনীয় সময় ধরে অথবা অনেক কল্প ধরে চলে আসছে। এভাবে প্রাকৃতিকভাবে চলতে থাকবে মহাবিশ্বের সৃষ্টি ও বিলয়।</p>
	<p class="txt"><span>আড়াই হাজার বছর আগেও বুদ্ধ এই কথাগুলো বলেছেন। বুদ্ধ মনে করতেন মহাশূন্যের শেষ নেই। তিনি বলেছেন, "গমনের দ্বারা কখনো বিশ্বের শেষ পাওয়া যায় না।" (রহিতসস সূত্র, সাংযুক্তনিকায়, সূত্রপিটক) বুদ্ধ এটাও বলেছেন সৃষ্টি ও বিলয়ের সময় বিশ্বে সাতটি একত্রে সূর্যের মত তাপমাত্রা বাড়বে। বুদ্ধ বলেছেন, হে ভিক্ষুগণ, সাতটি সূর্যের ফলে এই পৃথিবী ও সিনেরু প্রজ্জ্বলিত হয়ে অগ্নিশিখার মত হয়। (সপ্ত সূর্য সূত্র, অঙ্গুত্তরনিকায়, সূত্রপিটক) প্রতীত্যসমুৎপাদ নীতিতে বুদ্ধ বলেছেন<span>,  </span></span><span>কারণ ছাড়া কার্য হয় না। প্রকৃতিতে যা কিছু ঘটে তা এই কার্যকারণ বা প্রতীত্যসমুৎপাদ নীতিতে ঘটে। এমনকি মহাবিশ্বের সময়ের ধারণাটিও আধুনিক বিজ্ঞানের সাথে বুদ্ধের ব্যাখ্যার মিল পাওয়া যায়। বৌদ্ধধর্মে সময়ের হিসাবটা কল্প বিচারে করা হয়। আমাদের শুরুটা কোথায় থেকে হয়েছে? সৃষ্টিকর্তা বিশ্বাসীদের মতে যখন ঈশ্বর বিশ্ব সৃষ্টি করেছেন তখন থেকে<span>,  </span></span><span>আর ধ্বংস হবে যখন তিনি ধ্বংস করবেন। বৌদ্ধধর্ম মতে আমদের শুরুটা কোথায় থেকে শুরু হয়েছে তা খোঁজ করা অবান্তর। বুদ্ধ বলেছেন<span>,  "</span></span><span>হে ভিক্ষুগণ, অজ্ঞানতার অন্ধকারে আচ্চন্ন, তৃষ্ণার বন্ধনে আবদ্ধ প্রাণিদের এই সংসারচক্রে ভ্রমণ প্রথম কবে থেকে শুরু হলো তা দেখা যায় না।" (শ্রাবক সূত্র, সংযুক্তনিকায়-২, সূত্রপিটক) বুদ্ধ একটি উদাহরণ দিয়েছেন, ধরা যাক চারজন দিব্যদৃষ্টি সম্পন্ন ব্যক্তি রয়েছে যাদের প্রত্যেকের আয়ু হচ্ছে একছ বছর ধরে। তাদের একেকজন এক লাক কল্প স্মরণ করতে পারে। এরপর তাদের আয়ু একশ বছর শেষ হয়ে যাবে তবুও তাদের অতীতের প্রথম সৃষ্টি দেখা যাবে না। দেহ-মনের প্রবাহ হচ্ছে অনন্ত। (শ্রাবক সূত্র, স.নি.) এটা বুঝতে শ্রদ্বেয় জ্ঞানশান্ত ভান্তে একটি গাণিতিক উদাহরণ দিয়েছেন। যেমন </span><span>–</span></p>
	<div class="gatha">
		<p class="txt">-6-5-4-3-2-1- 0 +1+2+3+4+5+6+</p>
	</div>
	<p class="txt">এখানে মাঝখানে রয়েছে শূন্য, বামে নেগেটিভ এবং ডানে পজিটিভ সংখ্যাগুলো অসীম পর্যন্ত বিস্তৃত। নেগেটিভ সংখ্যাগুলোর অতীত জন্মকে নির্দেশ করে। পজিটিভ সংখ্যাগুলো ভবিষ্যৎ জন্মগুলোকে নির্দেশ করে। আর শুণ্য হচ্ছে বর্তমান জন্মটা। সংখ্যাগুলো শুরুটা কোথায়? এ-র উত্তর হবে অসীম। কারণ নেগেটিভ সংখ্যাগুলো শুরু হয়েছে অসীম থেকে। ( বৌদ্ধধর্মে সৃষ্টিতত্ত্ব- জ্ঞানশান্ত ভিক্ষু) তাই আমাদের শুরুটা কোথায় থেকে হয়েছে তা জানা সম্ভব নয়।</p>
	<p class="txt">বুদ্ধের সময়কালীনও সৃষ্টিকর্তার বিশ্বাস প্রচলিত ছিল। মহাব্রহ্মাকে তখন সৃষ্টিকর্তা মনে করা হতো। মহাব্রহ্মাও তাই মনে করতেন।<span>  </span>একদিন মহাব্রহ্মা এক ভিক্ষুর কাছে গিয়ে বলে, "আমি বিজয়ী, অপরাজিত, সর্ব্বদর্শী,সর্বশক্তিমান, কর্তা, নির্মাতা, ঈশ্বর ও প্রাণীদের শক্তিমান পিতা।" (৪৯৪, কেবট্ট সূত্র, দীর্ঘনিকায়, সূত্রপিটক। </p>
	<p class="txt">বুদ্ধ একবার বক মহাব্রাহ্মার সম্পর্কে বলেন, "এক সময় বক ব্রহ্মার এইরূপ মনে হয়, ব্রহ্মলোকই নিত্য, ধ্রুব, শ্বাশত, অজর, অমর ও ব্রহ্মলোক থেকে লোকান্তরে গমন বা চ্যুত হয় না। " বক ব্রহ্মার এইরূপ মিথ্যা ধারণা হলে বুদ্ধ চিন্তা করে জানতে পারলেন, বক ব্রহ্মা অতীতকালে তিন বার তপস্বী ছিলেন, এই কর্মের ফলে ব্রহ্মলোকে জন্মগ্রহণ করে ৫০০ কল্প পরমায়ু ভোগ করে ব্রহ্মলোকে জন্মান্তর হয়। ( ব্রহ্মনিমন্ত্রণ সূত্র, মধ্যমনিকায়, য সূত্রপিটক) এত কল্প ধরে ব্রহ্মা হয়ে অবস্থান করার কারনে বক ব্রহ্মার এই ভ্রান্ত ধারনা জন্মেছিল। </p>
	<p class="txt">বুদ্ধ ব্রহ্মজাল সূত্রে ৬২ প্রকার মিথ্যাদৃষ্টি বা ভ্রান্ত ধারণা সম্পর্কে সুস্পষ্ট ব্যাখ্যা দেন। তার মধ্যে একটি হলো সৃষ্টিতত্ত্ব বিশ্বাস। সৃষ্টিকর্তা বিশ্বাসের ভ্রান্ত ধারণার পেছনে বুদ্ধ মানুষের অপর্যাপ্ত জ্ঞানকে দায়ী করেন। এটি ব্যাখ্যা করতে গিয়ে বুদ্ধ ভিক্ষুদেরকে একটি সংসার প্রলয় ও বিবর্তিত কাহিনী বলেছিলেন। বুদ্ধ বলেছিলেন, বহু দীর্ঘকাল পরে এমন সময় আসে যখন এই পৃথিবী ধ্বংস হয়। তখন সব সত্ত্ব মারা গিয়ে ব্রহ্মালোকে জন্মায়। তারা আকাশচারী ও দীর্ঘায়ু সম্পন্ন হয়। পৃথিবী ধ্বংস হওয়ার দীর্ঘকাল পরে আবার পৃথিবী সৃষ্টি হয়। একসময় ব্রহ্মালোক'এর নিচে শূণ্য ব্রহ্মলোক সৃষ্টি হয়। ব্রহ্মলোক থেকে কোন সত্ত্ব মারা গিয়ে এ নতুন শূন্য ব্রহ্মলোকে জন্মায়। সে সেখানেও আকাশচারী ও দীর্ঘায়ু সম্পন্ন হয়। তার সেখানে ইচ্ছা জাগে অন্য কেউ আসুক। সেই সময় অন্য সত্ত্ব মারা গিয়ে<span>  </span>ব্রহ্মলোক থেকে<span>  </span>নতুন শূন্য ব্রহ্মলোকে জন্মায়। তখন সেখানে প্রথম উৎপন্ন সত্ত্বের মনে হয়, আমার ইচ্ছাতেই এরা উৎপন্ন হয়েছে ; আমিই ব্রহ্মা, আমিই ঈশ্বর, আমিই সৃষ্টিকর্তা। অন্যরাও এরকম মনে করে, ইনি আসলেই ব্রহ্মা, ঈশ্বর, সৃষ্টিকর্তা। কারণ আমরা তাকে প্রথম থেকে দেখে আসছি। এদের মধ্যে প্রথম<span>  </span>উৎপন্ন ব্যক্তি হয় সবচেয়ে দীর্ঘায়ু সম্পন্ন। অন্যদের থেকে কোন কোন সত্ত্ব আবার আয়ু শেষ হলে সেখান থেকে<span>  </span>চ্যুত হয়ে পরিনত পৃথিবীতে মানুষ হিসেবে জন্ম নেয়। ( ৩৯-৪৮, ব্রহ্মজাল সূত্র, দীর্ঘনিকায়, সূত্রপিটক) </p>
	<p class="txt">এভাবে সৃষ্টিকর্তার ভ্রান্ত ধারণাটি মানুষের কাছে এসেছে বলে বুদ্ধ ব্যাখ্যা করেন। সমগ্র ত্রিপিটকে সৃষ্টি সম্পর্কিত এটিই একমাত্র উদাহরণ পাওয়া যায়। মহাবিশ্ব সৃষ্টির বৈজ্ঞানিক ব্যাখ্যার সাথে বৌদ্ধধর্মের বড়ো কোনো ধরনের বিরোধ দেখা যায় না বটে; কিন্তু উপরের উদাহরণটির সাথে আধুনিক বিজ্ঞান একমত হবে বলে আমি মনেকরি না। </p>
	<p class="txt">কেন বিজ্ঞান একমত হতে পারবে না? এর কারণ হিসেবে বুদ্ধ বিজ্ঞানের অপর্যাপ্ত জ্ঞানকে দায়ী করেছেন। আধুনিক বিজ্ঞানও বলছে, মহাবিশ্বে সমস্ত কিছু দৃশ্যমান নয়। এই মহাবিশ্বে নক্ষত্র, নীহারিকা, গ্যালাক্সি ও আন্তনাক্ষত্রিক গ্যাস উপস্থিত মোট দৃশ্যমান বস্তুর পরিমাণ ৪%, বাকী ৩০% পরিমাণ বস্তু এবং ৬৬% পরিমাণ শক্তি অদৃশ্য। (অপূর্ব এই মহাবিশ্ব - অধ্যাপক এ এম হারুন অর রশীদ) উইকিপিডিয়াও বলছে আমাদের এই মহাবিশ্বের দৃশ্যমান বস্তুর পরিমাণ মাত্র ৪.৯%, আর বাকী ৯৬.১% হচ্ছে আমাদের কাছে অদৃশ্য।<span>  </span>মহাবিশ্বের এই বিশাল অদৃশ্য অংশকে বিজ্ঞানীরা নাম দিয়েছেন ডার্ক ম্যাটার বা অদৃশ্য পদার্থ এবং ডার্ক এনার্জি বা অদৃশ্য শক্তি। এই অদৃশ্য পদার্থকে বিজ্ঞানীরা দেখতে পান না, ছুতে পারেন না।<span>  </span>অথচ তারা জেনেছেন যে সেখানে একটা কিছু আছে। এখন প্রশ্ন হচ্ছে সেই অদৃশ্য জগতকে আমরা দেখতে পাই না কেন? কারণ একটাই। আমাদের ও বিজ্ঞানীদের সেটা দেখার জন্য সেরকম চোখ নেই। </p>
	<p class="txt">বুদ্ধ বলেছেন, "হে ভিক্ষুগণ, চোখ তিন প্রকার। সে তিন প্রকার কি কি? মাংস চোখ, দিব্য চোখ ও প্রজ্ঞা চোখ।</p>
	<p class="txt">মাংস চোখঃ আমাদের শরীরের চোখটিই হচ্ছে মাংস চোখ। এটা দিয়েই শুধুমাত্র আমরা দৃশ্যমান জগতটা দেখতে পায়।</p>
	<p class="txt">২। দিব্য চোখঃ দিব্য চোখ দিয়ে অদৃশ্য জগতটাকে দেখা যায়। উদাহরণস্বরূপ, এক হাজার কিলোমিটার দূরের বস্তুকে আমরা খালি চোখে দেখতে পায় না, তবে দূর্বীক্ষণ যন্ত্রের সাহায্যে দেখা যায়। তদ্রূপ দিব্য চোখ দিয়ে অদৃশ্য জগতকে দেখা সম্ভব। </p>
	<p class="txt">৩। প্রজ্ঞা চোখঃ প্রজ্ঞাচোখ দিয়ে চারিয়ার্য সত্য, প্রতীত্যসমুৎপাদ প্রভৃতি লোকত্তর জ্ঞান দেখা যায়।</p>
	<p class="txt">বুদ্ধ এক সময় সিনেরু পর্বত সম্পর্কে বলেন, " হে ভিক্ষুগণ, পর্বতরাজ সিনেরু দৈর্ঘ্য চুরাশি হাজার যোজন, প্রস্থে চুরাশি হাজার যোজন, চুরাশি হাজার মহাসমুদ্রে নিমগ্ন।" (সপ্ত সূর্য সূত্র, অঙ্গুত্তরনিকায়, সূত্রপিটক) </p>
	<p class="txt">এ সিনেরু পর্বতকে এখনো আমার কী, বিজ্ঞানীরাও দেখতে পায়নি। কারণ এটি দেখার জন্য দিব্য চোখ প্রয়োজন হয়। তাই ব্রহ্মলোক, স্বর্গ, সিনেরু পর্বত প্রভৃতি মাংস চোখ দ্বারা দেখা সম্ভব নয়। দেখতে হলে বৌদ্ধ ধ্যান সাধনা করে দিব্য চোখ লাভ করে তবেই দেখা সম্ভব। </p>
	<p class="txt">বুদ্ধ একসময় তার শিক্ষা নিয়ে ভিক্ষুদেরকে বললেন, " হে ভিক্ষুগণ, আমি যেসব বিষয় তোমাদের বলছি সেগুলো কোনো শ্রামণ বা ব্রাহ্মণের কাছ থেকে শুনে বলছি না। আমি নিজেই জেনে, দেখে ও অবগত হয়ে সেসব বিষয় তোমাদের বলছি। " (১৩৪<span>,  </span>মধ্যমনিকায়-৩, সূত্রপিটক) সবচেয়ে বড়ো কথা বুদ্ধ কিন্তু<span>  </span>ত্রিপিটকের কোথাও এমনটি দাবি করেননি যে আমিই একমাত্র এগুলোকে জানতে, দেখতে ও প্রত্যক্ষ করতে সক্ষম, অন্য কেউ পারবে না। কেউ বুদ্ধের নির্দেশিত সঠিক পন্থা অবলম্বন করে জ্ঞানের সেই স্থরে পৌছুতে পারলে অবশ্যই সেসব প্রত্যক্ষ করতে সক্ষম হবেন। এই হচ্ছে বুদ্ধের মত।</p>
	</div>
	<div class="react">
	</div>
	</div>
	<h1 class="title">বনভন্তে : প্রসঙ্গ পরিনির্বাণ</h1>
	<div class="post_box">
	<div class="post_txt">
	<p class="txt"><span> </span><span>বনভন্তের জন্মস্মারক বনভন্তের সম্পর্কে আমার কিছু লেখার আগে থেকেই ইচ্ছা ছিল</span><span dir="rtl">,</span><span> কিন্তু বিভিন্ন প্রতিকূলতায় তা হয়ে ওঠেনি। তাই এবারের সংখ্যায় তাঁর সম্পর্কে লিখতে গিয়ে তাঁর পরিনির্বাণ নিয়ে লেখাই শ্রেয় মনে করলাম । </span><span>“</span><span>ভিক্ষুগণ, সংস্কারসমূহ ক্ষয়শীল</span><span dir="rtl">,</span><span> অপ্রমাদের সহিত সর্বকার্য সম্পাদন করিবে।</span><span dir="rtl">"</span></p>
	<p class="txt"><span> </span><span>উপরোক্ত বাণীটি তথাগত গৌতম বুদ্ধের অন্তিম বাণী বা শেষ বাণী । সৃষ্টি মাত্রই ধ্বংসশীল। জীবনের সবকিছু ক্ষণিকের</span><span dir="rtl">,</span><span> সবই অনিত্য। কোনো কিছুই চিরস্থায়ী নয়। ক্ষণিকবাদী হওয়ার ফলে বুদ্ধধর্মের সাথে প্রকৃতির একটি নিবিড় সম্পর্ক রয়েছে। আর প্রকৃতি প্রতিনিয়ত সৃষ্টি এবং ধ্বংসের মাধ্যমে পরিবর্তিত হচ্ছে। বৌদ্ধরা মনে করে প্রকৃতি কারও দ্বারা সৃষ্টি নয়</span><span dir="rtl">;</span><span> আর এর মূল্য বা লক্ষ্যের প্রতি তারা উদাসীন। তাই শ্রদ্ধেয় বনভন্তের পরিনির্বাণ বুদ্ধের ক্ষণিকবাদেরও প্রকৃতি নির্বাচনের একটি অংশ।</span></p>
	<p class="txt"><span> </span><span>পরিনির্বাণ :</span></p>
	<p class="txt"><span> </span><span>“</span><span>পরি</span><span>’</span><span> উপসর্গের সাথে </span><span>‘</span><span>নির্বাণ</span><span>”</span><span> শব্দটি মিলিত হয়ে পরিনির্বাণ হয়েছে। নির্বাণ</span><span dir="rtl">’</span><span> মানে ভৰচক্রের বন্ধনকে রোধ করে তৃষ্ণাকে নির্মূল করা। লোভ</span><span dir="rtl">,</span><span> দ্বেষ</span><span dir="rtl">,</span><span> মোহসংঘাত</span><span dir="rtl">,</span><span> ক্লেশ</span><span dir="rtl">-জর্জরিত</span><span> তৃষ্ণাকে ক্ষয় করে দুঃখ নাই বলে নির্বাণ । </span><span>‘</span><span>পরি</span><span>’</span><span> মানে সর্বতোভাবে বা পুরোপুরিভাবে অর্থাৎ জীবনে মৃত্যুর পর পঞ্চস্কন্ধসহ অনুপাদিশেষ নির্বাণে নিবৃত হওয়া । শ্রদ্ধেয় বনভন্তে ৩০</span><span dir="rtl">-০১-২০১২</span><span> তারিখ পঞ্চস্কন্ধমুক্ত দুঃখবিহীন অনুপাদিশেষ নির্বাণে সুখে নির্বাপিত হয়েছেন।</span></p>
	<p class="txt"><span> </span><span>বনভন্তের আয়ুষ্কাল :</span></p>
	<p class="txt"><span> একজন শ্রাবকবুদ্ধ হিসেবে বনভন্তের আয়ুষ্কাল আরো বেশি হওয়া উচিত ছিল নয় কি</span><span dir="rtl">?</span><span> প্রাচীন ভারতে যখন ব্রাহ্মণবাদ</span><span dir="rtl">,</span><span> পশুবলি</span><span dir="rtl">,</span><span> যাগ</span><span dir="rtl">-যজ্ঞ,</span><span> অতিপ্রাকৃত শক্তির প্রতি বিশ্বাস</span><span dir="rtl">,</span><span> বর্ণপ্রথাসহ নানা মিথ্যাদৃষ্টি ছিল সেই অরাজক পরিস্থিতিতে মহামানব গৌতম বুদ্ধের আবির্ভাব এবং তাঁর আয়ুষ্কাল ছিল মাত্র ৮০ বছর। যদিও বুদ্ধ বলেছেন</span><span dir="rtl">,</span><span> </span><span>“</span><span>হে আনন্দ</span><span dir="rtl">,</span><span> যে কাহারও চারি ঋদ্ধিপাদ ভাবিত</span><span dir="rtl">,</span><span> বহুলীকৃত</span><span dir="rtl">,</span><span> রথগতির মতো অনর্গল অভ্যস্ত</span><span dir="rtl">,</span><span> বাস্তুভূমি সদৃশ সুপ্রতিষ্ঠিত</span><span dir="rtl">,</span><span> অধিষ্ঠিত</span><span dir="rtl">,</span><span> পরিচিত ও সম্যক নিস্পাদিত হইয়াছে</span><span dir="rtl">,</span><span> তাহার ইচ্ছা হইলে তিনি কল্পকাল বা কল্পকালেরও কিছু বেশি জীবিত থাকিতে পারেন। হে আনন্দ</span><span dir="rtl">,</span><span> তথাগতের চারিঋদ্ধিপাদ ভাবিত</span><span dir="rtl">,</span><span> বহুলীকৃত</span><span dir="rtl">,</span><span> রথগতিসদৃশ অনর্গল অভ্যস্ত</span><span dir="rtl">,</span><span> বাস্তুভূমিসদৃশ সুপ্রতিষ্ঠিত</span><span dir="rtl">,</span><span> অধিষ্ঠিত</span><span dir="rtl">,</span><span> পরিচিত্ত ও সম্যক নিম্পাদিত হইয়াছে। আনন্দ</span><span dir="rtl">,</span><span> সেজন্য তথাগত ইচ্ছা করিলে কল্পকাল অথবা কল্পাবশেষ অবস্থান করিতে পারেন।</span><span dir="rtl">'</span><span> (দীর্ঘনিকায়)</span></p>
	<p class="txt"><span> </span><span>কিন্তু আনন্দ তথাগত বুদ্ধের কথা বুঝতে না পেরে ভগবানের নিকট তা প্রার্থনা করেননি। পরে সময়োপযোগী সুযোগ পেয়ে মার বুদ্ধের নিকট উপস্থিত হয়ে বুদ্ধের অনিচ্ছা সত্ত্বেও পরিনির্বাণের প্রার্থনা করলেও বুদ্ধ তাতে সম্মতি জ্ঞাপন করেন। এটা ছিল ঘটনা ঘটার পূর্ব যা না হলে বুদ্ধের পরিনির্বাণের অনুপাদিশেষ স্তর লাভ করা হতো না । বুদ্ধের কর্মবাদ অনুসারে পরিনির্বাণ কিন্তু কর্মের অধীন নয় ।</span></p>
	<p class="txt"><span> </span><span>বুদ্ধ দুজনের ভোজন দান গ্রহণে দুই স্তরের নির্বাণে অধিষ্ঠিত হন</span><span dir="rtl">,</span><span> যাদেরকে বুদ্ধ তাঁর সর্বশ্রেষ্ঠ দাতা হিসেবে অভিহিত করেছে দুজনের মধ্যে একজন হলেন চুন্দ</span><span dir="rtl">,</span><span> যার দান করা সুকরমদ্দব</span><span dir="rtl">'</span><span> ভোজন করে বুদ্ধের রক্তামশয়হেতু তীব্র বেদনাদায়ক রোগ উৎপন্ন হয়। সাধারণ দৃষ্টিতে চুদকে দোষী মনে হলেও তিনি কিন্তু বুদ্ধের সর্বোচ্চ দাতা</span><span dir="rtl">;</span><span> কারণ তার দান করা ভোজ্য গ্রহণ করে বুদ্ধ অনুপাদিশেষ নির্বাণে পরিনির্বাপিত হন । চুন্দের সুকরমদ্দব ছিল বুদ্ধের পরিনির্বাণের পূর্বশর্ত। তাই কর্মবাদী হিসেবে বুদ্ধ বিভিন্ন ঘটনাপ্রবাহ অতিবাহিত করে তৎকালীন পরিনির্বাপিত হন।</span></p>
	<p class="txt"><span> </span><span>আর যে সময়ে পার্বত্য সমাজ কুসংস্কারাচ্ছন্ন ছিল</span><span dir="rtl">,</span><span> ব্রাহ্মণ্যধর্মের প্রকৃতি যথা দেবদেবীর পূজা করত</span><span dir="rtl">,</span><span> তান্ত্রিক যানের মিথ্যাদৃষ্টি ছিল সে সময়ের কুসংস্কারাচ্ছন্ন ধর্মীয় ও সামাজিক প্রেক্ষাপটে বনভন্তের আবির্ভাব। দীর্ঘ ৯৩ বছর জীবিত থেকে তিনি পরিনির্বাপিত হন। পরিনির্বাণের সময়টি সময়োচিত হোক বা না হোক কর্মবাদ অনুসারে কিন্তু তার পরিনির্বাণ ছিল প্রকৃতিবাদের (ক্ষণিকবাদ) একটি উজ্জ্বল দৃষ্টান্ত।</span></p>
	<p class="txt"><span> </span><span>পরিনির্বাণের প্রাক্কালে বনভন্তের অসুস্থতার অবনতি এবং তার অনিচ্ছা সত্ত্বেও বিহারের বাইরে চিকিৎসা ব্যবস্থা করা কিন্তু কোনো অতিপ্রাকৃত বিষয় নয়। এটা ছিল ভন্তের পরিনির্বাণের পূর্বাভাস সুতরাং আমরা দেখতে পাই বনভন্তেও বুদ্ধের ন্যায় বিভিন্ন ঘটনা অতিবাহিত করে পরিনির্বাণলাভী হন। শ্রাবকবুদ্ধ হিসেবে তিনি কি আয়ুসংস্কার করতে পারতেন</span><span dir="rtl">?</span></p>
	<p class="txt"><span> </span><span>অবশ্যই পারতেন। কিন্তু তিনি তা করেননি। কারণ বুদ্ধের তদানীন্তন সময়ের মতো প্রকৃতি</span><span dir="rtl">-নির্বাণ</span><span> (ক্ষণিকবাদ) মাথায় রেখে আজকাল অত্যাধুনিক বিজ্ঞানের যুগে প্রমাণ সময়োনুসারে তিনি তা করেননি। বনভন্তের পরিনির্বাণের পর বিভিন্ন স্থানে লোকদের বিভিন্ন মন্তব্য লক্ষ করা যায়। প্রধানত</span><span dir="rtl">,</span><span> দুই মতের মধ্যে প্রথম মতাবলম্বীরা বলেন</span><span dir="rtl">,</span><span> দ্রুত বা যথোপযুক্ত চিকিৎসা না পাওয়া ভন্তের পরিনির্বাণের কারণ । অন্যদিকে দ্বিতীয় মতাবলম্বীরা বলেন</span><span dir="rtl">,</span><span> ভন্তের অনিচ্ছা সত্ত্বেও বিহারের বাইরে (বনভন্তের অসুস্থতার দ্রুত অবনতি হলে</span><span dir="rtl">,</span><span> উন্নত চিকিৎসার জন্য ঢাকায় প্রেরণ করা হয়</span><span dir="rtl">)</span><span> নিয়ে যাওয়া ভন্তের পরিনির্বাণের কারণ।</span></p>
	<p class="txt"><span> </span><span>যা কিছু বলাবলি</span><span dir="rtl">,</span><span> মতপার্থক্য</span><span dir="rtl">,</span><span> আলোচনা করুন না কেন ভন্তের পরিনির্বাণ ছিল প্রকৃতি</span><span dir="rtl">-নির্বাণের</span><span> দৃষ্টান্ত । যারা বুদ্ধের অনুসারী হয়েও বনভন্তের আয়ুষ্কাল নিয়ে প্রশ্ন তোলেন</span><span dir="rtl">,</span><span> আমি তাদের বলবাে তথাগত সম্যকসম্বুদ্ধের আয়ুষ্কাল ৮০ বছর না হয়ে এবং ভন্তের চেয়ে (৯৪ বছর</span><span dir="rtl">)</span><span> বেশি হওয়া উচিত ছিল । কেননা</span><span dir="rtl">,</span><span> আমরা বিগত সম্যকসম্বুদ্ধের আয়ুষ্কাল দেখলে সম্যকসম্বুদ্ধ গৌতম বুদ্ধের আয়ুষ্কাল নিয়ে প্রশ্ন তুলতে পারি।</span></p>
	<p class="txt"><span> </span><span>বনভন্তে : অতঃপর আমরা।</span></p>
	<p class="txt"><span> </span><span>তথাগত বুদ্ধ আশি বৎসর বয়সে সেবক আনন্দকে বলেছিলেন</span><span dir="rtl">,</span><span> </span><span>“</span><span>এ দেহ এখন জরায় জর্জরিত। হাত</span><span dir="rtl">-পা</span><span> তাই শিথিল হয়ে আসছে।</span><span dir="rtl">'</span><span> আলোর প্রদীপ বনভন্তে ৯৩ বৎসর পর্যন্ত জরা</span><span dir="rtl">-বার্ধক্যে</span><span> উপনীত হয়েও প্রাণোচ্ছল তরুণের মতো দীপ্তিমান হয়ে আমাদের নিরলসভাবে শান্তির বাণী শুনিয়ে গেছেন। এই ত্যাগ</span><span dir="rtl">-তিতীক্ষা</span><span> কিন্তু কোনো সামান্য কিছু নয়। এই জরাজীর্ণ বার্ধক্যের শরীর নিয়ে অনেক দিনের অসুস্থতাকে কাঁধে নিয়ে তিনি আর কতদিন এই দুর্দশাগ্রস্ত জাতিকে চেয়ে থাকবেন । দেহমাত্রই দুঃখ</span><span dir="rtl">,</span><span> তাই আর এই দুঃখময় দেহ নিয়ে আমাদের কর্মফলের তাগিদে তিনি দীর্ঘ বছর থাকেননি।</span></p>
	<p class="txt"><span> </span><span>যে</span><span dir="rtl">-জাতিতে</span><span> মহাপুরুষ আবির্ভাব হন</span><span dir="rtl">,</span><span> সে</span><span dir="rtl">-জাতির</span><span> সুখ</span><span dir="rtl">-শান্তি,</span><span> গৌরব</span><span dir="rtl">,</span><span> উন্নতি ও সমৃদ্ধি লাভ করে থাকে। কর্মবাদী হওয়ার কারণে আমাদের অবশ্যই সেই মহাপুরুষের প্রদর্শিত পথ</span><span dir="rtl">,</span><span> উপদেশ</span><span dir="rtl">,</span><span> অনুশাসন শ্রদ্ধার সহিত লালন</span><span dir="rtl">-</span><span> পালন করতে হবে। কিন্তু পরম পূজ্য বনভন্তের দেশিত দেশনা</span><span dir="rtl">,</span><span> উপদেশ</span><span dir="rtl">,</span><span> অনুশাসন আমরা কজন শ্রদ্ধার সহিত অনুধাবন করতে পেরেছি</span><span dir="rtl">,</span><span> মূল্যায়ন করতে পেরেছি</span><span dir="rtl">,</span><span> কতটুকু আচরণ করতে পেরেছি</span><span dir="rtl">,</span><span> তা আমরা সবাই জানি। তিনি আমাদের জাতিকে উন্নতির শিখরে পৌছতে পাঁচটি আচরণের কথা বলেছিলেন ১৯৯৫ সালের এক কঠিন চীবর দানোৎসবে। যথা :</span></p>
	<p class="txt"><span> </span><span>১</span><span dir="rtl">.</span><span> যারা ক্ষান্তি</span><span dir="rtl">,</span><span> মৈত্রীর কথা বলে তাদের নিকট ধর্মশ্রবণ করতে হবে</span><span dir="rtl">,</span><span> ২</span><span dir="rtl">.</span><span> বুদ্ধের শাসনকে গভীরভাবে মানতে এবং বিশ্বাস করতে হবে</span><span dir="rtl">,</span><span> ৩</span><span dir="rtl">.</span><span> তৃষ্ণা ক্ষয় করব</span><span dir="rtl">—</span><span>এই মনোভাব বা প্রতিজ্ঞা থাকতে হবে</span><span dir="rtl">,</span><span> ৪</span><span dir="rtl">.</span><span> দুঃখমুক্তি নির্বাণ প্রত্যক্ষ করব</span><span dir="rtl">—</span><span>এই প্রতিজ্ঞা করতে হবে</span><span dir="rtl">,</span><span> এবং ৫</span><span dir="rtl">,</span><span> জীবনে উন্নতির প্রধান সহায়ক হিসেবে উৎসাহ ও অধ্যবসায় থাকতে হবে।</span></p>
	<p class="txt"><span> </span><span>পরম পূজ্য বনভন্তে আরো বলেছিলেন : </span><span>‘</span><span>অন্তত তিন বৎসর তোমরা শ্রদ্ধার সহিত নির্ভুলভাবে পঞ্চশীল পালন কর</span><span dir="rtl">,</span><span> তোমাদের সুখ</span><span dir="rtl">,</span><span> সমৃদ্ধি</span><span dir="rtl">,</span><span> উন্নতি হবে অনিবার্য। কিন্তু হায়</span><span dir="rtl">!</span><span> আমরা কয়জন সেই মহাপুরুষটির দেশনা</span><span dir="rtl">,</span><span> উপদেশ</span><span dir="rtl">,</span><span> অনুশাসন মূল্যায়ন করেছি এবং লালন</span><span dir="rtl">-পালন</span><span> বা যথাযথ অনুধাবনে এগিয়ে এসেছি। দীর্ঘ বছর ধরে বনভন্তের উপদেশ বুঝতে না পারা</span><span dir="rtl">,</span><span> মূল্যায়ন না করা</span><span dir="rtl">,</span><span> প্রতিপালন না করা</span><span dir="rtl">—</span><span>এটা আমাদেরই অবহেলা । তাই আমাদের পূর্বের এবং বর্তমানের কৃতকর্মের দরুন এই দুর্দশাগ্রস্ত পাপী জাতিকে এমতাবস্থায় রেখে তিনি পরিনির্বাপিত হয়েছেন। যা আমাদের কৃত কর্মেরই ফল নির্দেশ করে।</span></p>
	<p class="txt"><span> </span><span>মহাকারুণিক বুদ্ধ স্বয়ং সম্যকসম্বুদ্ধ হয়েও নিজ জাতিকে বার বার চেষ্টা করেও রক্ষা করতে পারেননি। আর একজন শ্রাবকবুদ্ধ হিসেবে বনভন্তেকে কী বলা যায়</span><span dir="rtl">?</span><span> আমরা নিজেদের শাক্য গােত্রীয় দাবী করাটা না হয় বাদ দিলাম ।</span></p>
	<p class="txt"><span> </span><span>পরিনির্বাণের পূর্বাভাস :</span></p>
	<p class="txt"><span> </span><span>মহাপরিনির্বাণের পূর্বমুহূর্তে তথাগত বুদ্ধ পাবা গমনকালে সেবক আনন্দকে সম্বোধন করে বললেন</span><span dir="rtl">,</span><span> </span><span>‘</span><span>আনন্দ, সদ্যটি চতুগুণ করিয়া বিছাও</span><span dir="rtl">,</span><span> আমি ক্লান্ত হইয়াছি</span><span dir="rtl">,</span><span> উপবেশন করিব। সাধু ভন্তে</span><span dir="rtl">'</span><span> বলিয়া আয়ুষ্মন আনন্দ সম্মাটি চীবর চারিভাজ করিয়া বিছাইলেন ।</span></p>
	<p class="txt"><span> </span><span>ভগবান প্রজ্ঞাপ্ত আসনে বসিয়া আয়ুস্মান আনন্দকে ডাকিয়া বলিলেন</span><span dir="rtl">,</span><span> </span><span>‘</span><span>আনন্দ, আমার জন্য পানীয় জল লইয়া আস</span><span dir="rtl">,</span><span> বড় পিপাসা হইয়াছে</span><span dir="rtl">,</span><span> একটু জল পান করিব।</span><span dir="rtl">'</span><span> (দীর্ঘনিকায়) এই থেকে বুঝা যায় তথাগত বুদ্ধ পরিনির্বাণের পূর্বমুহূর্তে কত ক্লান্ত ও পিপাসাকাতর হয়েছেন</span><span dir="rtl">—</span><span>যা পরিনির্বাণের পূর্বাভাস । শ্রদ্ধেয় বনভন্তেও পরিনির্বাণের আগে অসুস্থতার আগ মুহূর্তে কোকাকোলা (এক ধরনের পানীয়</span><span dir="rtl">)</span><span> আগের চেয়ে একটু বেশি পান করেন ।</span></p>
	<p class="txt"><span> </span><span>তার অসুস্থতার অবনতির সময় তাঁরই শিষ্য সেবক আনন্দমিত্র ভন্তে তাঁকে ওষধ সেবনে চেষ্টা করলে বনভন্তে বলেন</span><span dir="rtl">,</span><span> 'ডাক্তারের কোনো বিশ্বাস নেই। তিনি অনুভব করেছিলেন উন্নত চিকিৎসার মাধ্যমেও তাঁর প্রাণবায়ু রক্ষা করা সম্ভব হবে না। এগুলো কিন্তু তার পরিনির্বাণের পূর্বাভাস ছিল। অরহৎ সামাঞতং ছেয়াদ ভন্তে</span><span dir="rtl">—</span><span>যাকে</span><span dir="rtl"> </span><span>মায়ানমার</span><span dir="rtl"> </span><span>সর্বশেষ</span><span dir="rtl"> </span><span>অহৎ</span><span dir="rtl"> </span><span>বলে চিহ্নিত করা হয়</span><span dir="rtl">—</span><span>তাঁর</span><span dir="rtl"> </span><span>পরিনির্বাণের </span><span dir="rtl">(২০০৩) কিছুদিন আগে তাঁর সমস্ত</span><span> বিহারটি এক নজর দর্শন করেন। পূজ্য বনভন্তেও তাঁরই ন্যায় পরিনির্বাণের আগে হুইল চেয়ার যোগে তাঁর অবস্থানরত রাজবন বিহার এক নজর দর্শন করেন । এই ঘটনা কিন্তু শুধুই ঘটনা নয়</span><span dir="rtl">, পূর্বাভাস।</span></p>
	<p class="txt"><span> </span><span>বনভন্তের দেহসৎকার </span><span dir="rtl">:</span></p>
	<p class="txt"><span> </span><span>একবার জনৈক উপাসক বনভন্তেকে জিজ্ঞাসা করেছিলেন</span><span dir="rtl">—</span><span>ভন্তে</span><span dir="rtl">, </span><span>অহৎ কিভাবে চেনা যায়</span><span dir="rtl">? ভন্তে সংক্ষেপে বলেছিলেন ; </span><span dir="rtl">‘</span><span>অহৎ</span><span dir="rtl"> </span><span>চেনা</span><span dir="rtl"> </span><span>মহাকঠিন ব্যাপার। মারা গেলে সহজে চেনা যায়। কারণ যে</span><span dir="rtl">-কো</span><span>নো সাধারণ মানুষকে মৃত্যুর পর পোড়ানো হলে তা পুরে সহজে ছাই হয়ে যায়</span><span dir="rtl">, কিন্তু যারা অর্হৎ</span><span> তাঁদের পরিনির্বাণের পর পোড়ানো হলে ছাই না হয়ে ধাতুতে রূপান্তরিত হয় । তাই বনভন্তের প্রতি অবিশ্বাসীরা ভন্তের দেহকে দীর্ঘ সময় ধরে সংরক্ষণে বিরোধিতা করতে পারেন।</span></p>
	<p class="txt"><span> </span><span>সঙ্কার করা প্রসঙ্গে বুদ্ধ আনন্দকে বলেছিলেন</span><span dir="rtl">, 'আনন্দ, তথাগতের পূজার</span><span> জন্য এত হইলেও তথাগতের প্রতি যথোপযুক্ত সত্তার করা হয় না</span><span dir="rtl">, তাহাকে</span><span> শ্রেষ্ঠ বলিয়া স্বীকার করা হয় না</span><span dir="rtl">, তাহার প্রতি উপযুক্ত সম্মান প্রদর্শন করা হয়</span><span> , তাঁহার পূজা বা আরাধনা করা হয় না। আনন্দ, কোনো ভিক্ষু বা ভিক্ষুণী অথবা উপাসক বা উপাসিকা ধম্মানুধর্ম প্রতিপন্ন</span><span dir="rtl">, অনুরূপ প্রতিপথ ও</span><span> ধর্মানুচারী হইয়া বিহার করিবেন</span><span dir="rtl">, সে-ই তথাগতের সকার করে, মানে এবং</span><span> পরম পূজায় পূজা করে ও আরাধনা করে।</span><span dir="rtl">"</span></p>
	<p class="txt"><span> </span><span>পরম পূজ্য বনভন্তের যশ</span><span dir="rtl">-কীর্তি, বীর্য কিন্তু শুধুই বনবিহারে সীমাবদ্ধ নয়,</span><span> বাংলাদেশ তথা সমস্ত বিশ্বব্যাপী তার সুনাম ছড়িয়ে পড়েছে সর্বত্রই । তার দেহ সেই যশ</span><span dir="rtl">-কীর্তি, বীর্য এবং সুনামের প্রতীক হিসেবে বহন করে। তাঁর</span><span> দেহকে দর্শন করে অনেকের মিটে যায় মহাপুরুষ দেখার পিপাসা । তাই বনভন্তের সত্ত্বার প্রকৃত সকার নয়</span><span dir="rtl">, যখন ভন্তের উপদেশ পালন কর</span><span>ব</span><span dir="rtl">,</span><span> অনুসরণ করব এবং ধর্মানুধর্ম প্রতিপন্ন হব</span><span dir="rtl">, তখনই শ্রদ্ধেয় বনভন্তের প্রকৃত</span><span> দেহসঙ্কার সাধিত হবে।</span></p>
	<p class="txt"><span> </span><span>উত্তরাধিকারী </span><span dir="rtl">;</span></p>
	<p class="txt"><span> </span><span>বনভন্তে কেন তার জীবদ্দশায় কাউকে তাঁর উত্তরাধিকার দিয়ে যাননি কেন</span><span dir="rtl">?</span><span> বুদ্ধধর্মের দৃষ্টিতে প্রশ্নটি অবান্তর। কারণ বুদ্ধধর্মের ইতিহাস পর্যালোচনা করলে আমরা দেখতে পাই</span><span dir="rtl">, গণশাসন বিশ্বাসী মহামানব বুদ্ধ পরিনির্বাণের</span><span> আগে তাঁর নিজস্ব কোনো শিষ্যকে তাঁর উত্তরাধিকার বা সংঘের প্রধান হিসেবে কারোর নাম ঘােষণা করেননি। কারণ গণতন্ত্রে বিশ্বাসী বুদ্ধ মনে করেছিলেন</span><span dir="rtl">, গণশাসন হিসেবে তাঁর সংঘ আ</span><span>লোচনার মাধ্যমে তা ঠিক করে নেবে। তথাগত বুদ্ধের পরিনির্বাণের আড়াই মাস পর সপ্তপর্ণী গুহায় ভিক্ষুসঙ্ঘের যে</span><span dir="rtl">-মহাসভা অনুষ্ঠিত হয়, সে-সভায় সম্মের সভাপতিত্ব করেন</span><span> ভন্তে মহাকাশ্যপ। যাকে বুদ্ধ অধিষ্ঠিত করে যাননি</span><span dir="rtl">, বরং সদ্যই</span><span> যোগ্যতানুসারে তাঁকে এই মর্যাদা দিয়েছিল। তবে কি হাজার হাজার ভিক্ষুসঙ্ঘে মধ্যে তিনিই কি একমাত্র জ্যৈষ্ঠ ভিক্ষু ছিলেন</span><span dir="rtl">?</span><span> কখনো নয়। বরং বুদ্ধের গণশাসনের প্রতি শ্রদ্ধা রেখে তাঁর ভিক্ষুসঙ্ঘ যথোপযুক্ত গণতান্ত্রিক দৃষ্টান্ত রেখে গেল। তাই বন বিহারের ভিক্ষুসঙ্ঘের উত্তরাধিকার নিয়ে কোনো প্রশ্ন তোলা একজন বৌদ্ধ হিসেবে ততটা যুক্তিযুক্ত নয়।</span></p>
	<p class="txt"><span> </span><span>পরিশিষ্ট </span><span dir="rtl">;</span></p>
	<p class="txt"><span> </span><span>বুদ্ধ আনন্দকে বলেছেন</span><span dir="rtl">, 'হে আনন্দ, </span><span>তোমাদিগের হয়ত এরূপ মনে হইতে পারে যে</span><span dir="rtl">, শাস্তার উপদেশ শেষ হইল, আমাদের আর শাস্তা</span><span> নাই। আনন্দ ইহা এইরূপে দেখিবে না </span><span dir="rtl">(এইরূপ ধারণা করিবে</span><span> )। আনন্দ, মৎ কর্তৃক যে ধর্ম ও বিনয় দেশিত ও প্রজ্ঞাপ্ত হইয়াছে সেই ধর্ম ও বিনয় আমার অবর্তমানে তোমাদের শাস্তা।</span><span dir="rtl">' </span><span>(দীর্ঘ নিকায়</span><span dir="rtl">)</span><span> শ্রদ্ধেয় বনভন্তে পরিনির্বাপিত হলেও আমাদের মাঝ থেকে অদৃশ্য হয়ে যায়নি। তিনি যে অনুপস্থিত এই ধরনের মতও আমরা পোষণ করতে পারি না। যতদিন বনভন্তের দেশনা</span><span dir="rtl">, আদেশ, উপদেশ, আদর্শ অনুসরণ করব, অনুধাবন করব,</span><span> পালন করব ততদিন</span><span> </span><span>বনভন্তে আমাদের নিকট চিরঞ্জীব হয়ে থাকবেন।</span></p>
	</div>
	<div class="react">
	</div>
	</div>
   
	`;
	var url = location.href.includes('app.html')
	if(!url){
		console.log(url)
		document.getElementById('post_container').innerHTML = post_txt
		readhelper();
	}