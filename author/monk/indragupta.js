var post_txt = `
<h1 class="title">আর্য দৃষ্টিতে সুখ</h1>
	<div class="post_box">
	<div class="post_txt">
	<p class="txt">আপাততঃ (বাহ্যিক দৃষ্টিতে তাকালে মনে হয়, পৃথিবীটা একটি সৌন্দর্য্যের রাজপুরী। কত সুন্দর এর প্রাকৃতিক দৃশ্য, ছোট ছোট পাহাড়, বন, নদীনালা থেকে আরম্ভ করে বড় বড় পাহাড়, পর্বত, সাগর, মহাসাগর এবং বিশাল বিশাল এলাকা জুড়ে গঠিত বড় বড় বনাঞ্চল। কত রকমের নাম জানা অজানা ছোট বড় সুন্দর সুন্দর গাছপালা।</p>
	<p class="txt">আর এখানে (পৃথিবীতে) অবস্থানরত প্রাণীজগত আরো এক চমৎকার। মানুষ থেকে আরম্ভ করে সহস্র সহস্র, কোটি কোটি ধরণের নাম জানা অজানা সুন্দর সুন্দর প্রাণী। এদের মধ্যে এক শ্রেণীর মানুষ (বৈজ্ঞানিক) বুদ্ধির বিকাশ ঘটিয়ে নানা প্রযুক্তির মাধ্যমে নানা ধরণের, যেমন-বিমান, জাহাজ,গাড়ী ইত্যাদি ইত্যাদি যন্ত্রপাতি, ভোগ্য বস্তু বানিয়ে আশ্চর্যময়, বিস্ময়কর সাধ্য সাধনা করে পৃথিবীকে আরো মনোরম করে সাজাচ্ছে। দেখে মনে হয় যেন, সত্যিই একটি সুখের নিকেতন, সৌন্দর্যের লীলাভূমি এটি।</p>
	<p class="txt">আসলে কি তাই? আর্য (সত্যের যথাযথ) দৃষ্টিতে তা কি গ্রহণযোগ্য? না, কখনো নয়। আর্য দৃষ্টিতে এসব বুদবুদের মত ক্ষণস্থায়ী মায়ামরিচীকার মত মিথ্যা। তৃষ্ণার্থ পথিক যেমন মরিচীকার পিছনে ছুটে প্রাণ হারায়, তেমনি সাধারণ (অজ্ঞ) মানুষ পৃথিবী সুখ ও সুন্দর মনে করে সেখানে সুখভোগের আকাঙ্খা করে অশেষ দুঃখ ডেকে আনে। এগুলো না পেলে যেমন দুঃখ, তেমনি পেলেও দুঃখ কিন্তু কম নয়। অথচ এগুলো সত্য বস্তু নয়। এগুলো মানুষের ইহলোকে পরলোকে তো মঙ্গল সাধন করেই না, বরং সীমাহীন দুঃখ ডেকে আনে এবং কল্যাণ পথ রুদ্ধ করে দেয়।</p>
	<p class="txt">তাছাড়া মানুষের নিজের উপর কতটা অধিকার? পদ্ম পাতায় জমানো এক ফোটা জলের মত এ জীবন। কখন, কিভাবে, কোথায় নিঃশেষ হয় তার কোন নিশ্চয়তা নেই। কিন্তু বিষয় বাসনায় মগ্ন থেকে মানুষ মৃত্যুর পদধ্বনি শুনতে পায় না। তাইতো বার বার ভোগের আকাঙ্খা করে জন্ম, জরা, ব্যাধি ও মৃত্যুর মত দুঃখ ভোগ করতে হচ্ছে তাকে। কোথায় তার শান্তি, সুখ? কোথায় তার মুক্তি? ভোগের আকাঙ্খায় ঘুরপাক খেতে হচ্ছে তাকে সংসার চক্রের সীমাহীন দুঃখে।</p>
	<p class="txt">কিন্তু সাধারণ (অজ্ঞ) লোকের এসব অদৃশ্য। তাদের দৃষ্টি অতি শক্তিহীন। তাই তারা বর্তমান ব্যতিত (পরকাল সম্বন্ধে, জগতের অনিত্যতা সম্বন্ধে) কিছু দেখতে পায় না। তাই ক্ষণিক সুখে তারা সর্বদা মত্ত। পক্ষান্তরে আর্য (জ্ঞানী) গণের দৃষ্টিশক্তি অত্যন্ত শক্তিশালী। এ জন্য তারা সামনে, অধিকতর সামনে, দূরে, অধিকতর দূরে এমনকি চতুর্দিকে পর্যন্ত দেখতে পান। সবকিছু তাদের বোধগম্য। যার ফলে তাদের জন-জরা-ব্যাধি-মৃত্যুর মত সব দুঃখ চোখে পড়ে। আর সব হিসেব করে জানেন-এ জগতে (পৃথিবী হতে বিশ্ব ব্রহ্মাণ্ড পর্যন্ত যা আছে) সব অনিত্য, দুঃখ ও অনাত্মা। এখানে নিত্য, সুখ, সার বলতে কিছু নেই।</p>
	<p class="txt">স্রোতের পানির মত সব পরিবর্তনশীল এ আসতেছে আর লয় প্রাপ্ত হচ্ছে। স্থিতি বলতে কিছু নেই এখানে। কি মানুষ, কি দেবতা, কি ব্রহ্মা সবার ধ্বংস হতে হবে। আর তৈরী ভোগ্য বস্তুর তো কথাই নেই। আজ না হলে কাল এ স্থান ছাড়তে হবে, ধ্বংস হতেই হবে। ধ্বংসের হাত থেকে কারোর নিস্তার নেই। তজ্জন্য বুদ্ধের মতো শ্রদ্ধেয় বনভন্তেও বলেন, ‘সংস্কার মাত্রেই অনিত্য আর দুঃখ। নির্বাণ একমাত্র চিরসুখ, নিত্য। অন্যসব পরিবর্তনশীল, লয় প্রাপ্ত।</p>
	<p class="txt">একটু লক্ষ্য করলে দেখা যায়, শিশু যেমন চিরদিন শিশু থাকছে না, ক্রমান্বয়ে বালক, যুবক ও বৃদ্ধ হয়ে মৃত্যু হচ্ছে। তেমনি সময়ের, দিনের, মাসের, বছরের পরিবর্তন হয়ে নতুন নতুন সময়, দিন, মাস, বছর আসতেছে আবার চলে যাচ্ছে। স্থায়ী বলতে কেউ নেই। তাহলে সুখ কিভাবে স্থায়ী হতে পারে?</p>
	<p class="txt">তাই আর্যগণ জগতের প্রতি উদাসীন হন, আর প্রকৃত সুখের সন্ধান খুঁজেন। জগতে থাকার চিন্তা চিরতরে মুছে ফেলেন চিত্ত থেকে। (ধর্মপদেও আছে-জ্ঞানী ব্যক্তি যদি স্বল্প মাত্র সুখ পরিত্যাগের ফলে বিপুল সুখ দেখতে পান, তবে তিনি বিপুল সুখের সম্ভাবনা দেখে সামান্য সুখ অবশ্যই ত্যাগ করবেন।) এবং ভগবান বুদ্ধের প্রশংসিত অমৃতময় নির্বাণ সুখ দেখতে পান। যেখানে -ব্যাধি-মরণ-শোক-পরিতাপ-উপায়াস-দৌমর্নস্য-অপ্রিয় সংযোগ-প্রিয় বিয়োগ-ঈপ্সিত বস্তুর অপ্রাপ্তি, আহার অন্বেষণের মত দুঃখের লেশ মাত্র নেই। কামতৃষ্ণা (স্ত্রী পুরুষের সাথে, পুরুষ স্ত্রীর সাথে মৈথুন সেবনের ইচ্ছা) ভবতৃষ্ণা, (ধনীকুলে, স্বর্গে, ব্রহ্মে জন্ম গ্রহণ করে ভোগ করার ইচ্ছা) বিভব তৃষ্ণার (পরকাল নেই, ইহকালে সবকিছু করে সুখ ভোগ করার ইচ্ছা) মত তৃষ্ণা যেখানে নেই।</p>
	<p class="txt">সর্ব প্রকার কর্ম যেখানে নেই, সেই চির সুখ, শান্তি, চির শান্তি নির্বাণ। ইহাই আর্যগণের প্রকৃত সুখ, শান্তি। কারণ এখানে চ্যুতি নেই, দুঃখ নেই। তৃষ্ণার কারণে মানুষ বিষয় বানায় মত্ত হয়, আর নানা প্রকার দুঃখের শিকার হয়। তৃষ্ণা না থাকলে তা হয় না। তাই নির্বাণ পরম সুখ, পরম শান্তি। ইহাই আর্যগণের একমাত্র কাম্য ও সুখ। ইহা ব্যতীত কোন কিছু আর সুখ নয় আর্যদৃষ্টিতে।</p>
	</div>
	<div class="react">
	</div>
	</div>
	<h1 class="title">সৎ পুরুষের সান্নিধ্যে</h1>
	<div class="post_box">
	<div class="post_txt">
	<p class="txt">জীবন একটা রণক্ষেত্র, যেখানে অজস্র বিপথের হাতছানি। ভাল-মন্দ,কুশল—অকুশল, কল্যাণ-অকল্যাণের দ্বন্দ্ব চলছে বিরামহীনভাবে। বার বার ইঙ্গিত আসে ভুল পথের নিশানায়। তাই জীবন চলার পথে উত্তম-হীন, পন্ডিত-মূর্খ সুশীল-দুঃশীল, ধার্মিক-পাপী, কৃতজ্ঞ-অকৃতজ্ঞ বিভিন্ন প্রকৃতির মানুষের সাথে সাক্ষাৎ ঘটে। তবে এসব লোকের সাথে পরিচয় মিললেও উন্নতমনা জ্ঞানী ব্যক্তি বেছে নেওয়াই সমীচীন। বুদ্ধ ধর্মপদে বলেছেন-</p>
	<section class="gatha">
	<p class="txt">ন ভজে পাপকে মিত্তে ন তজে পুরিসাধমে,</p>
	<p class="txt">ভজে মিত্তে কল্যাণে ভজেথ পুরিসুমে।</p>
	</section>
	<p class="txt">অর্থাৎ, পাপী মিত্র ও নীচ (মূর্খ) ব্যক্তির সংসর্গ না করা। কল্যাণ মিত্র ও সাধু বা সৎ পুরুষের সংসর্গে থাকা।</p>
	<p class="txt">জগতে যত প্রকার পাপকর্ম আছে; তৎসমস্ত কর্ম পাপী বা হীন মূর্ণ ব্যক্তিরাই সম্পাদন করে থাকে। তাদের করণীয়-অকরণীয়, কথনীয়-অকথনীয় বলে কিছুই নেই। শূকর যেমন পূতিময় স্থানে বিচরণ ও মল তক্ষণে কোনরূপ ঘৃণাবোধ করেনা বা লজ্জিত হয় না। তদ্রুপ পাপী (মূর্খ) ও পাপ কর্ম সম্পাদনে সর্বদা লজ্জাহীন ভয়হীন। তাই পাপী ও মূর্খ ব্যক্তির সংসর্গ সর্বতোভাবে বর্জনীয়। এরা পূতিমৎস্য সদৃশ। কোন পত্রতৃণ দ্বারা পূতিমৎস্য আবৃত করলে যেমন উহা পূতিগন্ধময় হয়, সর্বত্র দুর্গন্ধ ছড়িয়ে পড়ে তেমন পাপী ও মূর্খ ব্যক্তির সংসর্গে সৎ পুরুষেরাও নিন্দাভাজন হয়। আবার, পাপী বা নীচ ব্যক্তি শুধু যে নিজেই নীচে থাকতে চায় তা নয়, সে অপরকেও টেনে নীচে নামায়। অঙ্গার জলন্ত অবস্থায় হাত পোড়ায় আর ঠান্ডা অবস্থায় হাত ময়লা করে তেমনি পাপী (মূর্খ) ব্যক্তির শক্রতা মিত্রতা উভয়ই ক্ষতিকারক। কাজেই মূর্খ ব্যক্তির সংস্পর্শ থেকে সব সময় বহুদূরে থাকাই বাঞ্ছনীয়।</p>
	<p class="txt">সাধু বা সৎপুরুষ কারা? কিভাবে তাদেরকে চেনা যায়? মধ্যম নিকায়ের সৎপুরুষ সূত্রে বুদ্ধ বলেছেন- যে ভিক্ষু স্বীয় উচ্চ কৌলিন্যের জন্য, উদার ভোগবান কুল হতে প্রব্রজিত হবার জন্য, জ্ঞাত ও যশস্বী হবার হেতু, চীবর-পিন্ডপাত—রোগের প্রতিকার ভৈষজ্য লাভী হেতু, স্বীয় বহুশ্রুত পান্ডিত্য হেতু বিনয়ধর হবার দরুণ, ধর্ম কথিক হবার দরুন, স্বীয় অরণ্য বিহারবাসী হেতু, পাংশুকুল ধুতাঙ্গধারী হেতু, পিন্ডচারী ধুতাঙ্গধারী হেতু, বৃক্ষতলবাসী ধুতাঙ্গধারী হেতু, শশানবাসী ধুতাঙ্গধারী হেতু, উন্মুক্ত আকাশতলবাসী হেতু, তপশ্চর্যায় উপবেশনকারী হেতু, যথালব্ধ আসন গ্রহণকারী হেতু, একাসনিক-একাকী বসবাসকারী হেতু, সর্ব কাম্যবস্তু হতে বিবিক্ত হয়ে সবিতর্ক-সবিচার-প্রীতি সুখমন্ডিত প্রথম ধ্যানে উপনীত হয়ে বিহার হেতু, বিতর্ক-বিচার উপশমে অধ্যায়ে সম্প্রসাদী, চিত্তের একীভাব আনয়নকারী, অবিতর্ক-অবিচার-সমাধিজ-প্রীতি সুখ মন্ডিত দ্বিতীয় ধ্যান ........ তৃতীয় ধ্যান চতুর্থ ধ্যানে উপনীত হয়ে বিহার হেতু, রূপ সংজ্ঞা অতিক্রম করে নানাত্ব-সংজ্ঞা মনন না করে ‘আকাশ অনন্ত' ভাববাদয়ে আকাশ-অনন্ত-আয়তন নামক প্রথম অরূপ ধ্যানে উপনীত হয়ে বিহার হেতু, আকাশ-অনন্ত-আয়তন নামক দ্বিতীয় অরূপ ধ্যানস্তরে উপনীত হয়ে বিহার হেতু ও সর্বাংশে বিজ্ঞান-অনন্ত-আয়তন নামক ধ্যানস্তর (সমাপত্তি) অতিক্রম করে কিছুই নাই' ভাবোদয়ে অকিঞ্চন আয়তন নামক তৃতীয় অরূপধ্যান স্তরে উপনীত হয়ে বিহার হেতু, এবং অকিঞ্চন আয়তন নামক সমাপত্তি অতিক্রম করে নৈব-সংজ্ঞা-ন-অসংজ্ঞা নামক চতুর্থ অরূপ ধ্যানস্তরে উপনীত হয়ে বিহার হেতু আত্মপ্রশংসা করেনা ও অপরকে অবজ্ঞা (তুচ্ছ) ঘৃণা করেন তিনি সৎপুরুষ। সৎপুরুষ এরূপ প্রত্যবেক্ষন করেন- উচ্চ কুলীন তথা উপরোক্ত গুনসমূহ দ্বারা ব্যাপৃত হলেও লোভ-দ্বেষ-মোহধর্ম বিনষ্ট হয় না। সে গুনসমূহ বিদ্যমান না থেকেও যদি কেহ ধর্মানুধর্ম প্রতিপন্ন, সম্যক প্রতিপন্ন ও অনুধৰ্মচারী হন তিনি সর্বত্র পূজ্য ও প্রশংসনীয় হন।</p>
	<p class="txt">পুনরায়, হে ভিক্ষুগণ! সৎপুরুষ ভিক্ষু সর্বাংশে নৈব-সংজ্ঞা-ন-অসংজ্ঞা নামক সমাপত্তি অতিক্রম করে সংজ্ঞাবেদয়িত নিরোধ নামক পঞ্চম অরূপ ধ্যানস্তরে উপনীত হয়ে বিহার করেন এবং প্রজ্ঞার দ্বারা দর্শন করে আসবগুলি বিনষ্ট করেন।</p>
	<p class="txt">ধর্ম-সেনাপতি সারিপুত্র স্থবির বলেছেন- সৎপুরুষের পরিচয় জানতে হলে দেখতে হবে, তার নিকট কাম-ইচ্ছা, হিংসা, আলস্য, উগ্রতা, সংশয় এ'কালিমা সমূহ আছে কিনা। মাটি, জল এবং অগ্নির উপর সুগন্ধ দুর্গন্ধ, সুস্বাদ-বিস্বাদযুক্ত যে কোন দ্রব্য ফেলে দিয়ে তদ্বারা তারা যেমন আনন্দ-নিরানন্দ কিছুই অনুভব করে না, তেমনি সৎকার-অসৎকার এ'উভয় অবস্থায় যারা অবিচলিত তারাই সৎ। এবং যারা ধ্যানী, সত্যদশী, সূক্ষ্মদর্শী ও তৃষ্ণাধ্বংস সাধনে উৎসুক বা ধ্বংস করেছেন তারাই সৎপুরুষ নামে অভিহিত হন।</p>
	<p class="txt">জল সেচনকারী জলকে ইচ্ছানুরূপে চালিত করে, শরনির্মাতা তীরের ফলাকে সোজাভাবে নমিত করে, সূতার কাষ্ঠকে সোজা-বাঁকা করে নানাবিধ আসবাব প্রস্তুত করে তদ্রুপ সৎপুরুষও নিজেকে সংযত করে বিবিধ সৎকর্মের অনুষ্ঠান করেন। গভীর হ্রদ যেমন সর্বদা স্বচ্ছ ও অনাবিল সেরূপ সৎপুরুষ সর্বাবস্থাতে চিত্তে শান্ত, পবিত্রভাব আনয়ন করে নিশ্চল থাকেন। তারা সুসংবদ্ধ শৈলের মত কাহারো নিন্দা-প্রশংসার দ্বারা বিচলিত না হয়ে কায়-মন-বাক্যে সংযত হয়ে সন্ন্যাস ধর্ম অবলম্বন করতঃ ত্যাগাসক্তি পরিত্যাগ করেন। এবং চিত্তকে সংযত করে ধ্যানাসনে উপবেশন পূর্বক সর্বপ্রকার তৃষ্ণাক্ষয় করে নির্বান সুখ উপলব্ধি করেন। এটা বলার অপেক্ষা রাখেনা যে, সৎপুরুষেরা সব সময় বিমুক্তি লাভের জন্য বিশেষরূপে আগ্রহান্বিত থাকে।</p>
	<p class="txt">এবম্বিধ সৎপুরুষ পরম কল্যাণমিত্র ও পরম পন্ডিত সুজন। তাদের সান্নিধ্যে বা সংসর্গে মঙ্গল ছাড়া অমঙ্গলের কোন প্রকার আশংকা নেই, কখনো উন্নতি শ্রীবৃদ্ধির পরিহানি হয় না। সৎ পুরুষ সংসর্গ সর্বদা মঙ্গলজনক এবং কল্যাণকর। তাই সৎপুরুষের সংস্রব ও তাদের সাথে মিত্রতা স্থাপন অতি উত্তম। এতে জ্ঞান চক্ষু খুলে যায়, কুশলের বৃদ্ধি ও অকুশলের হ্রাস পায়, পাপের প্রতি লজ্জা-ভয়-ঘৃণা জন্মে।</p>
	<p class="txt">মানসিক গতি ও জীবন যাত্রা-প্রণালী সরল, উদার, মহান, শান্ত, ভদ্র এবং বিশেষ গুণ সৌরভে সুরভিত হয়। বুদ্ধ বলেছেন “হে ভিক্ষুগণ! সৎপুরুষ সান্নিধ্যের মত এমন মহৎ অর্থ, মহৎ হিত ও মহৎ সুখবর্ধক আমি অন্য একটি ধর্ম (উপায়) ও দেখছি না। মানুষের অধোমুখী জীবনকে উর্ধ্বমুখী করতে সৎপুরুষ সান্নিধ্য অদ্বিতীয় উপায়”। ঊষাসমাগমে তমরাশির বিনাশ ও বিমল আলোকে প্রাদুর্ভাবের ন্যায় সৎপুরুষ সেবীর ভ্রান্তধারণা, অজ্ঞান বিনষ্ট হয়ে অজগত জ্ঞানালোকে উদ্ভাসিত হয়ে থাকে। গোলাপ, টগর, চীপা, প্রভৃতি সুগন্ধযুক্ত পুষ্পকে কাপড় অথবা কোন বেষ্টনী দ্বারা বন্ধন করলে তা যেমন সুগন্ধি সুরভিময় হয়, তেমনি সৎপুরুষের সংসর্গে, সেবা-পূজায়, মেলামেশায়, আলাপ-আলোচনায় আপন জীবনকে সংগুণাবলীতে অভিমন্ডিত করে তোলা যায়। এবং তার গুনমহিমা সর্বত্র ছড়িয়ে পড়ে- ‘অমুক ব্যক্তি সৎপুরুষের সান্নিধ্যে বা পরামর্শে জীবন চালনা করে'। এরূপ ব্যক্তির আচরণ বড়ই সুন্দর, তার কথা বড়ই মধুর হয়। পরশমনির সংস্পর্শে লৌহ যেমন স্বর্ণে পরিণত হয়।</p>
	<p class="txt">অতএব সৎপুরুষেরাই সৎপথ নির্দেশক। তারা সর্বদা হিতমূলক উপদেশ দানে জ্ঞান দান দেন এবং ত্রুটি-বিচ্যুতি বা অমূলক কোন আচরণ দেখলে তা সংশোধন করে দেন। তারা প্রত্যক্ষে উপদেশ প্রদান করেন আর পরোক্ষ অনুশাসন করে থাকেন। এরূপ সত্যনিষ্ঠ, আত্ম-পরহিতকামী ব্যক্তির সঙ্গে সংসর্গ করার কোন বিকল্প নেই। তাদের কল্যাণকর উপদেশে, কল্যাণকর নীতিতে, কল্যাণকর আদর্শে, কল্যাণকর কার্য সম্পাদনে অন্য সত্ত্বগণের সুবুদ্ধি জাগ্রত হয়, সদ্ধর্মের জ্ঞান চক্ষু উদয় হয়, দুর্লভ মানব জীবনের স্বার্থকতা সম্পাদিত হয়। তাদের সান্নিধ্যে মুক্তির পথ সুগম হয়, আপন জীবন ধন্য হয় তথা ধন্য করার নব প্রেরণা জন্মে হৃদয়ে। তারাই মানব জীবনকে সৎগুণাবলীতে অভিমন্ডিত করে তোলার অনুপ্রেরণার উৎস। তাই সৎপুরুষগণ শুধু নিজেরাই সৎপথের যাত্রী নন। তারা হলেন light of the world. তারা অন্য সকলকেও আলো দেখান। তাদের সান্নিধ্যে মানুষ প্রকৃত কল্যাণ, সুখ, শান্তি, স্বস্তি পথের সন্ধান পায় আর সে পথ ধরে মুক্তির দিকে এগিয়ে যায়।</p>
	</div>
	<div class="react">
	</div>
	</div>
	<h1 class="title">পূজ্য বনভন্তের সদ্ধর্ম প্রচারের প্রথমদিক (এলাকাভিত্তিক বিবরণ)</h1>
	<div class="post_box">
	<div class="post_txt">
	<p class="txt">আমরা জানি, ভগবান বুদ্ধ সর্বজ্ঞতাজ্ঞান লাভের পর সাত সপ্তাহ ধরে সাতটি জায়গায় বিমুক্তিসুখে অতিবাহিত করেন। এরপর ৫০তম দিনে বুদ্ধ পুনঃ ন্যাগ্রোধ বৃক্ষমূলে ধ্যানাবিষ্ট হলে তাঁর মনে এরূপ চিন্তার উদয় হয়—আমি অতিকষ্টে এ গম্ভীর ধর্ম উপলব্ধি করেছি; যা সহজে জানা যায় না, বুঝা যায় না, তর্কে ধরা যায় না, তবে অন্তরে বইয়ে দেয় অনন্ত শান্তির, অনন্ত আনন্দের নির্ঝর—যে সত্য শুধু জ্ঞানীদের বোধগম্য। কিন্তু জনসাধারণ তো সংসারের রূপে-রসে মত্ত। তারা কি বুঝবে এ গম্ভীর ধর্মের তত্ত্ব? কার্যকারণনীতির ব্যাখ্যা-বিশ্লেষণ? গুরুগম্ভীর নির্বাণের উপদেশ তারা কী গ্রহণ করতে পারবে? তবে কেন আমি প্রচার করব, আমার নবলব্ধ এ ধর্ম! এ তো শুধু শুধু আমার কষ্ট আর লাঞ্ছনা হবে। এই চিন্তার প্রেক্ষিতে বুদ্ধের মনে তাঁর নবলব্ধ জ্ঞান নিজের মধ্যেই রাখার ইচ্ছা জাগল। নির্জনে শান্তিতে মুক্তির আনন্দে জীবনের বাকি দিনগুলো কেটে দেবার সংকল্প জাগল।</p>
	<p class="txt">সহম্পতি ব্রহ্মা ভগবান বুদ্ধের ধর্মপ্রচারের এই অনীহাভাব জ্ঞাত হয়ে চিন্তা করলেন—হায়! হায়! জগৎ যে নাশ হয়ে যাবে, বিনষ্ট হয়ে যাবে। তথাগতের চিত্ত যে ধর্মপ্রচার করার পরিবর্তে ধর্মপ্রচার না করার দিকে চালিত হচ্ছে। অমনি সহম্পতি ব্রহ্মা ভগবান বুদ্ধের সম্মুখে এসে দু’হাত জোড় করে প্রার্থনা সহকারে বললেন, প্রভু, আপনি আপনার নবলব্ধ ধর্ম জীব-জগতের হিতের জন্য প্রচার করুন। সুগত, এ জগতে অল্পপাপমলে লিপ্ত সত্ত্বও রয়েছে, যারা ধর্মশ্রবণ করতে না পারলে অধঃপতনের অতল গহ্বরে পতিত হবে। আপনি তাদের প্রতি অনুকম্পা প্রদর্শন করে ধর্মপ্রচার করুন, অমৃতের দ্বার উন্মোচন করুন। তারা অবশ্যই আপনার ধর্মের মর্মার্থ বুঝতে সমর্থ হবে। অতঃপর ভগবান বুদ্ধ তাঁর দিব্যদৃষ্টি প্রসারিত করে জগতের সত্ত্বগণের দিকে অবলোকন করলেন। ভগবান দেখতে পেলেন, জগতে নানা ধরনের সত্ত্ব বিদ্যমান রয়েছে। সরোবরে নানা রকমের কমল সদৃশ এ সত্ত্বগণ। কেউ নির্মল, কেউ মলিন; কেউ তীক্ষ্ণবুদ্ধিসম্পন্ন, কেউ মন্দবুদ্ধিসম্পন্ন; কেউ সুচরিত্র, কেউ দুশ্চরিত্র; কেউ পরকাল ও পাপভয়দর্শী হয়ে অবস্থান করছে, কেউ পরকাল ও পাপভয়দর্শী হয়ে অবস্থান করছে না। তাঁর জ্ঞাননেত্রে ধরা পড়ল—সত্য উপলব্ধি করার সত্ত্ব রয়েছে; শুধু উপদেশের অভাব রয়েছে। উপদেশের অভাবে সত্ত্বগণ সত্য উপলব্ধি করতে পারছে না। ভগবান সিদ্ধান্ত নিলেন—সকলের জন্য অমৃতের দ্বার উন্মুক্ত হোক। যার জ্ঞান রয়েছে, সে শুনুক, বিশ্বাস করুক। এভাবেই ভগবান বুদ্ধ ত্রিলোকের সত্ত্বগণের হিতসুখ, মঙ্গলের জন্য তাঁর নবলব্ধ ধর্ম প্রচার করা শুরু করেন। সেই ধর্মপ্রচার তিনি মহাপরিনির্বাণ লাভ করা অবধি (৪৫ বছর ধরে) অব্যাহত রাখেন। </p>
	<p class="txt">ধর্মপদ অর্থকথায় বলা হয়েছে—শ্রাবকশ্রেষ্ঠ সারিপুত্র—যিনি সকল কল্পে যত পরিমাণ বারি বর্ষিত হয়, সেই বর্ষণের সব জলবিন্দু গণনা করতে সক্ষম, এমন প্রজ্ঞাবিমণ্ডিত হলেও নিজের ধর্মতা তথা জ্ঞান দ্বারা স্রোতাপত্তি লাভ করতে সমর্থ হননি, অশ্বজিৎ স্থবিরের কাছে ধর্মদেশনা শ্রবণ করে তবেই স্রোতাপত্তিফল লাভ করেছিলেন। সম্যকসম্বুদ্ধ ও পচ্চেকবুদ্ধ ব্যতীত অন্য সব মুক্তিকামীকে ধর্মদেশনা শ্রবণ করে জ্ঞানচক্ষুর উন্মেষ ঘটাতে হয়। ধর্মদেশনা শ্রবণ করে সত্ত্বগণের জ্ঞানচক্ষু উদয় হয়। তজ্জন্য শাস্ত্রে ধর্মদেশনা বা প্রচার অতিশয় মঙ্গলজনক বলে কথিত হয়েছে। শাস্ত্রে আরও বলা হয়েছে : ‘ধম্মো তিলোকসরণো।’ অর্থাৎ, ত্রিলোকবাসী সত্ত্বগণের ধর্মই একমাত্র শরণ। মুক্তিকামী সত্ত্বগণ বুদ্ধদেশিত বা প্রচারিত ধর্ম আচরণ করে নির্বাণ লাভের পথ প্রশস্ত করে থাকেন। কাজেই ধর্মপ্রচারের প্রয়োজনীয়তা যে কতটুকু অপরিহার্য তা বলার অপেক্ষা রাখে না। </p>
	<p class="txt">পূজ্য বনভন্তেও এসব বিষয় ভালোভাবে জানতেন। তাই তো তিনি স্বীয় অন্তর্জগৎকে জ্ঞানালোকে উদ্ভাসিত করতে সমর্থ হয়ে বুদ্ধধর্মের প্রকৃত আদর্শকে প্রতিষ্ঠা করার সুদূরপ্রসারী পরিকল্পনা নিয়ে সদ্ধর্ম প্রচারে আত্মনিয়োগ করেন। তিনি পুরো পার্বত্যাঞ্চলে সঠিক বুদ্ধধর্মের এক নবজাগরণ সৃষ্টিতে নিজেকে সদ্ধর্ম প্রচারে সমর্পিত করেন—বিভিন্ন জায়গায়, বিভিন্ন সময়ে ধর্মীয় সফরের মাধ্যমে। তবে ভন্তের এ সদ্ধর্ম প্রচার মোটেই সহজসাধ্য ছিল না। কারণ তখন এ পার্বত্যাঞ্চলের বৌদ্ধ জনগোষ্ঠীর কাছে না ছিল সঠিক ধর্মের ধারণা, না ছিল ধর্মের প্রতি আস্থা ও বিশ্বাস। কুসংস্কারের অন্ধকারে নিমজ্জিত বৌদ্ধ জনগোষ্ঠীর কাছে ধর্ম বা বুদ্ধধর্ম আচরণ ছিল আনুষ্ঠানিকতা মাত্র। এবম্বিধ অনেক প্রতিকূল পরিস্থিতিতে ভন্তেকে সদ্ধর্ম প্রচারের উদ্যোগ নিতে হয়েছিল। </p>
	<p class="txt">ভন্তের এ সদ্ধর্ম প্রচারের পরিকল্পনা ছিল অত্যন্ত দূরদৃষ্টিপ্রসূত, প্রাজ্ঞ ও বাস্তবসম্মত। তিনি সম্পূর্ণ সহজিয়া পদ্ধতিতে ধর্মপ্রচার করার দিকে মনোযোগী হন। পুঁথিগত বিদ্যার বা শাস্ত্রীর আলোচনার কচকচানিতে রসময় কথার বান-ঢাকা দেশনার পরিবর্তে মানুষের দৈনন্দিন জীবনের বিভিন্ন ঘটনার আলোকে সুকর্ম ও দুষ্কর্মের বিপাক তুলে ধরে ধর্মদেশনা প্রদান করার রীতি অনুসরণ করতে থাকেন। এরূপ সহজিয়া ও কার্যকরী ধারায় তিনি বুদ্ধধর্মের সারতত্ত্ব সরল ও সাবলীলভাবে ব্যাখ্যা করে দুষ্কর্ম পরিহার করে সুকর্ম সম্পাদনে উদ্বুদ্ধ করতে থাকেন সর্বস্তরের নরনারীদের। সঙ্গে সঙ্গে এতদঞ্চলের জনগোষ্ঠীর ধর্মীয় জীবনে লালিত কুসংস্কার, অন্ধবিশ্বাস ও কুশিক্ষা বিতাড়িত করে সঠিক শিক্ষা প্রদানপূর্বক তাদের অন্তরে জ্ঞানের শিখা জ্বালিয়ে দিতে সচেষ্ট থাকেন। তাঁর এই সহজিয়া কায়দায় উচ্চারিত ধর্মদেশনা নরনারীগণ অনায়াসে বুঝতে সমর্থ হয় আর দেশনার বিষয়গুলো একান্ত নিজেদের বলে অনুভব করে। যার দরুন তারা ধর্মদেশনাগুলো বিপুল আগ্রহভরে গ্রহণ করে নিজেদের ভুলগুলো সংশোধন করে সঠিক ধর্ম আচরণ করতে মনোযাগী হয়। এভাবে পূজ্য বনভন্তের বছরের পর বছর ধরে পার্বত্যাঞ্চলের আনাচেকানাচে ব্যাপকভাবে ধর্মপ্রচারের মাধ্যমে পার্বত্যাঞ্চলের ঘুণেধরা, অন্ধ-কুসংস্কারে আচ্ছন্ন বৌদ্ধসমাজ খুঁজে পায় মৌলিক বুদ্ধধর্মের সম্যক দিকনির্দেশনা। তাদের ধর্মীয় জীবনে ক্রমেই একটা আমূল পরিবর্তন আসে, পুরো পার্বত্যাঞ্চলে বুদ্ধধর্মের এক নবজাগরণ সৃষ্টি হয়। বনভন্তে এতদঞ্চলের মৌলিক বুদ্ধধর্ম পুনর্জাগরণে যেন পরশপাথর হিসেবেই আবির্ভূত হন। তাঁর পয়মন্ত হাতের ছোঁয়ায় পার্বত্যাঞ্চলে মৌলিক বুদ্ধধর্ম শুধু পুনরুজ্জীবিত হতে থাকে তা নয়, এক অভাবনীয় শাখাপল্লব মেলে প্রাণের প্রাচুর্য ঋদ্ধিই যেন প্রদর্শন করতে শুরু করে। যেই পার্বত্যাঞ্চলে ধর্মের নামে কুসংস্কার, অন্ধবিশ্বাস ও কুশিক্ষার ঘনঘটাময় পরিবেশ বিরাজ করতো, সেই পার্বত্যাঞ্চলে সূচিত হতে থাকে সঠিক বুদ্ধধর্মের এক আলোকোজ্জ্বল অধ্যায়। এক কথায় বলা যায়, পূজ্য বনভন্তের এই সুপরিকল্পিত ধর্মপ্রচার পুরো পার্বত্যবাসীর ধর্মীয় ও সামাজিক ক্ষেত্রে এক আলোকোজ্জ্বল নতুন ধারা রচিত হয়। নিম্নে পরম পূজ্য বনভন্তের কয়েকটি গুরুত্বপূর্ণ ধর্মপ্রচারের ঘটনা তুলে ধরা হলো—</p>
	<p class="txt">বন্দুকভাঙ্গা এলাকায় ধর্মপ্রচার</p>
	<p class="txt">১৯৭৪ সালের জানুয়ারি মাসের শেষের দিকে কী ফেব্রুয়ারি মাসের প্রথমদিকের কথা। রাঙামাটি সদর থানাধীন ত্রিপুরাছড়ানিবাসী বাবু ভারত চন্দ্র চাকমা, বাবু বাধীধন চাকমা, চরণ সাধু ও শ্রীধাম বৈদ্য একসঙ্গে পূজ্য বনভন্তের সকাশে গিয়ে উপস্থিত হন তিনটিলা বনবিহারে। তারা পূজ্য ভন্তেকে বন্দনান্তে যখন একপাশে বসল তখন ভন্তে তাদের উদ্দেশে ধর্মদেশনা প্রদান শুরু করেন। দেশনার একপর্যায়ে ভন্তে বলে উঠেন—‘এখন আমার ধর্ম প্রচারের উপযুক্ত সময় হয়েছে। দায়ক-দায়িকারা ফাং করলে সদ্ধর্ম প্রচারের জন্য বিভিন্ন স্থানে বিচরণ করব।’ অনেকক্ষণ পর্যন্ত পূজ্য ভন্তের দেশনা শ্রবণ করে তারা তিনটিলা বনবিহার ত্যাগ করেন। পায়ে হেঁটে কিছুদূর অগ্রসর হবার পর এক বৃক্ষের ছায়াতলে বসে বিশ্রাম করতে থাকেন। এ সময় বাবু চরণ সাধু, বাধীধন চাকমাকে বলেন, “ভাই বাধীধন, বনভন্তে কী বলেছেন মনে আছে?” বাধীধন—”কী বলেছেন?” “কেন মনে নেই, তিনি বলেছেন, দায়ক-দায়িকারা ফাং করলে সদ্ধর্ম প্রচারের জন্য বিভিন্ন স্থানে বিচরণ করব। কাজেই আমরা যদি শ্রদ্ধার সঙ্গে ফাং করি, ভন্তে অবশ্যই ত্রিপুরাছড়ায় পদার্পণ করবেন।” গ্রামে ফিরে এসে তারা এ ব্যাপারে গ্রামবাসীদের সঙ্গে সলা-পরামর্শে বসলেন। গ্রামবাসীরা অত্যন্ত খুশি মনে পূজ্য বনভন্তেকে ত্রিপুরাছড়া গ্রামে ফাং করে আনতে সম্মত হলেন। সিদ্ধান্ত গ্রহণের পরদিনই বাবু বাধীধন চাকমা, চরণ সাধু চাকমা ও রজনি মোহন চাকমা তিনটিলা বনবিহারে আসলেন। পূজ্য বনভন্তেকে সশ্রদ্ধ চিত্তে ত্রিপুরাছড়া গ্রামে ধর্মপ্রচারের জন্য পদার্পণ করতে প্রার্থনা করলেন। বাধীধন চাকমাদের ধর্মীয় চেতনার গভীরতা অবগত হয়ে ভন্তে তাদের প্রার্থনা অনুমোদন করলেন। দিন নির্ধারিত হলো ১৯৭৪ সালের ৯ মার্চ, রোজ রবিবারে ত্রিপুরাছড়ায় শুভ পদার্পণ করবেন। অত্যন্ত প্রফুল্লচিত্তে গ্রামে ফিরে এসে বাধীধন চাকমারা এ শুভ সংবাদটি এলাকাবাসীকে অবগত করলেন। বনভন্তেকে দেখার, তাঁকে শ্রদ্ধা জানানোর তীব্র মনোবাঞ্ছা নিয়ে ত্রিপুরাছড়াবাসীরা অনুষ্ঠান আয়োজনের কাজে নেমে পড়েন। </p>
	<p class="txt">৯ মার্চ রোজ রবিবার বেলা ৩:২০ মিনিটে লঞ্চযোগে পূজ্য বনভন্তে সশিষ্যে ত্রিপুরাছড়া গ্রামে পদার্পণ করেন। বনভন্তের এটি প্রথম ত্রিপুরাছড়া তথা বন্দুকভাঙ্গা এলাকায় শুভ আগমন। বনভন্তের মতন মহাপুরুষ তাদের গ্রামে পদার্পণ করেছেন ও তাঁকে একেবারে কাছ থেকে দেখার ও তাঁর অমৃতময় ধর্মদেশনা শ্রবণ করার সুযোগ হচ্ছে ভেবে ত্রিপুরাছড়া গ্রামবাসীদের মনে খুশির বন্যা বইতে থাকে। পুরো গ্রামে একটা পুণ্যার্জনের আমেজ ছড়িয়ে পড়ে। এতদিন তারা যেই মহাপুরুষের অনেক গুণমহিমার কথা শুনেছেন, আজ সেই মহাপুরুষের পদধূলিতে তাদের গ্রাম ধন্য হয়েছে—এটা যেন অনেকের কাছে স্বপ্নের মতন লাগছে। পরদিন ১০ মার্চ, রোজ সোমবার সর্বজনীনভাবে সংঘদানাদির অনুষ্ঠান অনুষ্ঠিত হয়। অনুষ্ঠানে যেন গ্রামের প্রতিটি নরনারী স্বতঃস্ফূর্তভাবে অংশগ্রহণ করলেন। পিনপতন নীরবতার মধ্যে পূজ্য বনভন্তে সদ্ধর্মদেশনা শুরু করেন। অত্যন্ত অভিভূত তদ্গত চিত্তে সমবেত নরনারীবৃন্দ দেশনা শুনতে থাকেন। এমন সুমধুর ধর্মদেশনা তারা ইতিপূর্বে কখনো শুনেননি; দেশনা শুনতে শুনতে তাদের হৃদয় ভন্তের প্রতি ভক্তিতে কানায় কানায় ভরে উঠল। পূজ্য ভন্তের পঞ্চশীল প্রতিপালন করা ও অন্ধ কুসংস্কারমূলক আচার-আচরণ পরিত্যাগ করার দেশনা শুনে তারা যেন নিজেদের জীবন চলার সঠিক মার্গ খুঁজে পেলেন। পাপকর্ম বর্জনপূর্বক কুশলকর্ম সম্পাদনে উৎসাহিত, অনুপ্রাণিত হলেন দারুণভাবে। আর পূজ্য ভন্তের গুণমহিমার কথা চিন্তা করতে করতে মনে মনে যেন বলে উঠলেন, ‘হে বনভন্তে, আজ থেকে আপনিই আমাদের পরম গুরু। আপনার উপদেশ মেনে চলাই হবে আমাদের কর্তব্য।’ </p>
	<p class="txt">অনুষ্ঠান শেষে সমবেত নরনারী সবাই অত্যন্ত খুশি ও প্রীতমনে বাড়ি ফিরে গেলেন। পরদিন সর্বজনীন দানানুষ্ঠান না থাকলেও কেউ মানত-করা দানীয় সামগ্রী, কেউ-বা ভন্তের জন্য আগ-করে রাখা দানীয়বস্তু হাতে করে ভন্তের সম্মুখে এসে উপস্থিত হলেন। পূজ্য ভন্তেও সেসব লোকজনকে ধর্মদেশনা প্রদান করেন সাগ্রহে। কখনো তাদের দৈনন্দিন জীবনের সুখ-দুঃখের কথা শুনে ধর্মত উপায়ে সেসবের সমাধান দিতে প্রয়াস চালান। এক পর্যায়ে বেশ কয়েকজন লোক তাদের এই ত্রিপুরাছড়া গ্রামে অমনুষ্যের উপদ্রব রয়েছে বলে ভন্তেকে অবগত করেন। আর সেই উপদ্রব দূর করে দিতে ভন্তের সকাশে বিনীত প্রার্থনা জানান। প্রার্থনার প্রেক্ষিতে পূজ্য বনভন্তে সশিষ্যে ১১ মার্চ, রোজ মঙ্গলবারে রাত ১০টা হতে পুরো রাত ধরে নৌকায় চড়ে ত্রিপুরাছড়া খালের ওপরে-নিচে করে করে সূত্রপাঠ করে দেন। বলে রাখা দরকার, ত্রিপুরাছড়া গ্রামের সব বাড়িঘর এই খালের দুই তীর ঘেঁষা। এভাবে পূজ্য বনভন্তে ত্রিপুরাছড়া এলাকাবাসীদের মাঝে ধর্মীয় চেতনা জাগ্রত করে দিয়ে ২২ মার্চ, রোজ বুধবার বেলা ১টায় ত্রিপুরাছড়া ত্যাগ করেন। ত্রিপুরাছড়া তথা বন্দুকভাঙ্গা এলাকাবাসীরা ভন্তেকে কাছে থেকে দেখার, তাঁর ধর্মদেশনা শ্রবণ করার এবং নিজেদের এলাকাকে তাঁর চরণধূলিতে ধন্য করার সুযোগ পেয়ে মহা খুশি। ভবিষ্যতে যেন আরও এরূপ সুযোগ লাভ হয় সেই প্রতীক্ষায় থাকেন।</p>
	<p class="txt">তাদের সেই প্রতীক্ষার অবসান ঘটে ঠিক এক বছর পর। তখন পরম পূজ্য বনভন্তে তিনটিলা বনবিহার হতে এক ধর্মীয় সফরে এসে সদ্য প্রতিষ্ঠিত রাজবন বিহার, রাঙামাটিতে অবস্থান করছেন। সেটা ১৯৭৫ সালের মার্চের প্রথমদিক। ত্রিপুরাছড়া এলাকাবাসী দলবেঁধে রাজবন বিহারে এসে ভন্তেকে তাদের গ্রামে সদ্ধর্ম প্রচারের জন্য বিনীত প্রার্থনা জানালেন। তাদের অচলা শ্রদ্ধার প্রেক্ষিতে পূজ্য ভন্তেকেও ফাং গ্রহণ করতে হলো। তারিখ নির্ধারিত হলো ৭ মার্চ, রোজ শুক্রবারে ভন্তে ত্রিপুরাছড়ায় পদার্পণ করবেন। </p>
	<p class="txt">বলা বাহুল্য, গত বছর পূজ্য বনভন্তে ত্রিপুরাছড়ায় ফাং-এ এসে যে-স্থানে (বা যে কুটিরগুলোতে) সশিষ্যে অবস্থান করছিলেন, সেই স্থানটিকে এলাকাবাসীরা ইতোমধ্যে ত্রিরত্নাংকুর বনবিহারে রূপ দেয়। বনভন্তেকে এই ত্রিরত্নাংকুর বনবিহারে রাখার জন্য তারা বিহারটি সংস্কার করাসহ সব প্রস্তুতিকার্য সুসম্পন্ন করলেন, পরম শ্রদ্ধা ও আন্তরিকতার সঙ্গে। ৭ মার্চ, রোজ শুক্রবার, অপরাহ্ণে পূজ্য বনভন্তে সশিষ্যে দ্বিতীয়বারের মতো ত্রিপুরাছড়ায় শুভাগমন করলেন। এখানে একটি কথা না বললে নয়। পূজ্য বনভন্তে প্রথমবার ত্রিপুরাছড়ায় শুভাগমন করেন ১৯৭৪ সালের মার্চ মাসে আর দ্বিতীয়বার শুভাগমন করলেন ১৯৭৫ সালের মার্চ মাসে। তারিখের বেলায় সামান্য এদিক-সেদিক হলেও মাসের বেলায় অদ্ভুতভাবে একই মাস—মার্চ মাস। বনভন্তের আগমনে ত্রিপুরাছড়া গ্রামবাসীদের মন আনন্দে উদ্বেল হয়ে উঠল। বাড়ির প্রায় সবাই ছুটে আসেন ভন্তের সকাশে। দ্বিতীয়বারের এই ধর্মীয় সফরে পূজ্য ভন্তে ১০ মার্চ দুপুর পর্যন্ত ত্রিপুরাছড়া তথা ত্রিরত্নাংকুর বনবিহারে অবস্থান করেন। ভন্তের এই অবস্থানকালীন সময়ে পুরো ত্রিপুরাছড়া গ্রামে পুণ্যার্জনের এক মহোৎসব চলে। পূজ্য ভন্তের এবারের ধর্মীয় সফরটি প্রথমবারের সফরের চেয়ে বেশি আলোড়িত করে ত্রিপুরাছড়া তথা বন্দুকভাঙ্গা এলাকাবাসীকে। তারা বনভন্তেকে স্বীয় স্বীয় হৃদয়াসনে পরম গুরু হিসেবে অধিষ্ঠিত করে নেয়।</p>
	<p class="txt">একই বছরের একেবারে শেষের দিকে পূজ্য বনভন্তেকে সেই বন্দুকভাঙ্গা এলাকায় ফাং করে নিয়ে আসার আরেকটি উদ্যোগ গ্রহণ করা হয়। তবে এবার ত্রিপুরাছড়ায় নয়, খারিক্ষ্যং-এর উত্তরপাড়ায়। এবারের মূল উদ্যোক্তা হলেন বাবু অশ্বিনী কুমার চাকমা। এ সময়ও বনভন্তে তিনটিলা বনবিহার হতে ধর্মীয় সফরে বের হয়ে সদ্য প্রতিষ্ঠিত রাজবন বিহার, রাঙামাটিতে অবস্থান করছেন। ফলে বাবু অশ্বিনী কুমার চাকমাদের সাধুময় উদ্যোগ বাস্তবায়ন করাটা সহজতর হলো। তারা পূজ্য বনভন্তের সকাশে এসে প্রার্থনা করলেন, ভন্তে, আমাদের হিত-সুখ-মঙ্গলের জন্য আগামী ২০ নভেম্বর, রোজ সোমবার খারিক্ষ্যং গ্রামের উত্তরপাড়ায় আয়োজিত সর্বজনীন দানানুষ্ঠানে সশিষ্যে উপস্থিত থাকার ফাং গ্রহণ করুন, যাতে করে আপনার চরণধূলির স্পর্শে আমাদের গ্রামও ধন্য হয়। ভন্তে তাদের ফাং গ্রহণ করেন। </p>
	<p class="txt">নির্ধারিত দিনে পূজ্য বনভন্তে সকাল ৯টার সামান্য পরে লঞ্চযোগে খারিক্ষ্যং-এর উত্তরপাড়ায় পদার্পণ করেন। ইতোমধ্যে অনুষ্ঠানস্থলে বহু নরনারীর সমাগম ঘটে। বলে রাখা দরকার, বন্দুকভাঙ্গা এলাকায় পূজ্য বনভন্তে ইতিপূর্বে দুবার ফাং-এ এসেছিলেন। এবারেরটা তাঁর তৃতীয়বারের ফাং বা ধর্মীয় সফর। একাধিকবার ফাং-এ আসার দরুন বন্দুকভাঙ্গায় তাঁর ভক্ত-অনুরাগীর সংখ্যা অনেক বেড়ে গেছেন। তাই এবারের অনুষ্ঠানে দায়ক-দায়িকার উপস্থিতি পূর্বের অনুষ্ঠানগুলোর তুলনায় অনেক বেশি হলো। এমনকি বন্দুকভাঙ্গা এলাকার পার্শ্ববর্তী গ্রাম থেকেও অনেকে এ অনুষ্ঠানে যোগ দিলেন। ভন্তের আগমনের সঙ্গে সঙ্গে তারা গগনবিদারী সাধুবাদধ্বনি তুলে ভন্তেকে বরণ করে নিতে ব্যস্ত হয়ে পড়েন। ভন্তে আসন গ্রহণের পরপরই দায়ক-দায়িকাবৃন্দ পরম শ্রদ্ধায় তাদের শ্রদ্ধার্ঘ্য ভন্তের হাতে তুলে দিতে শুরু করেন। ভন্তেও তাঁর পবিত্রতম হাত বাড়িয়ে সেসব শ্রদ্ধার্ঘ্য গ্রহণ করতে থাকেন। এ সময় পুণ্যকামী দায়ক-দায়িকাদের দেহ-মনে অনুভূত হতে থাকে অবর্ণনীয় প্রীতি-সুখ। ‘ভন্তে, আমার দানীয়সামগ্রী গ্রহণ করেছেন, আমি অনেক পুণ্যসম্পদ অর্জন করলাম আজ’, এই ভেবে তাদের মন এক অনাবিল সুখানুভূতিতে কানায় কানায় পূর্ণ হয়ে ওঠে। </p>
	<p class="txt">সংঘদানাদির উৎসর্গ শেষে পূজ্য বনভন্তে তাঁর সুদীর্ঘ ধর্মদেশনায় পঞ্চশীল প্রতিপালন করার প্রয়োজনীয়তা, পঞ্চশীল প্রতিপালনের সুফল ও পঞ্চশীল লঙ্ঘনের কুফল ফুটে তুললেন বিস্তারিতভাবে। সঙ্গে সঙ্গে চাকমা সমাজে প্রচলিত অন্ধ কুসংস্কারমূলক আচার-আচরণগুলো পরিত্যাগ করার উপদেশও স্থান পেল। মোটকথা, অকুশল পাপকর্ম ত্যাগ করে পুণ্যকর্ম সম্পাদন করতে এবং অবৌদ্ধোচিত আচার বর্জন করে প্রকৃত বৌদ্ধের মূল্যবোধ ও আদর্শে অনুপ্রাণিত হয়ে জ্ঞান ও পুণ্যময় জীবনযাপনের উপদেশ প্রদান করলেন। ভন্তের দেশনা শুনতে শুনতে দায়ক-দায়িকাদের হৃদয়-মন এক স্বর্গীয় প্রশান্তিতে শিহরিত হয় বারে বারে। তারা খুঁজে পায় সম্যক পথের সন্ধান, ধর্মত জীবনযাপন করার এক অনুপম প্রাণশক্তি। </p>
	<p class="txt">পিণ্ডগ্রহণের পর বাবু অশ্বিনী কুমার চাকমারা পূজ্য ভন্তের সকাশে প্রার্থনা জানান, ভন্তে, ভবিষ্যতেও আমাদের গ্রামে ফাং-এ আসতে হবে আর তখন কয়েকদিন পর্যন্ত অবস্থান করতে হবে। অমনি বনভন্তে বলে উঠেন, এ রকম স্থানে তো অবস্থান করা যাবে না। এখানে অবস্থান করাটা কী রকম হবে জান? রান্নাঘরে অবস্থান করার ন্যায়। যদি আমাকে ভবিষ্যতে কিছুদিন পর্যন্ত রাখার ইচ্ছা কর, তাহলে ওই (পূজ্য ভন্তে দক্ষিণদিকে আঙুল দিয়ে দেখিয়ে দিয়ে) অনুচ্চ টিলায় একটা বিহার তৈরি করবে। ভবিষ্যতে সেই টিলাটি জামগাছে পূর্ণ হয়ে যাবে। ভন্তের এ কথা শুনে অশ্বিনী কুমার চাকমারা অত্যন্ত খুশি মনে ‘সাধু, সাধু’ রব তুলে বলেন, ভন্তে, ঠিক আছে, আমরা সেখানে একটা বিহার নির্মাণ করব। আগামীতে সেখানেই আপনাকে ফাং-এ করে নিয়ে আসবো। বেলা ২টায় ধর্মানুষ্ঠান শুরু হয় যা প্রায় বিকাল ৪টা পর্যন্ত চলে। এ অনুষ্ঠানেও পূজ্য বনভন্তে সমবেত দায়ক-দায়িকাদের উদ্দেশে অনেকক্ষণ ধরে ধর্মদেশনা প্রদান করেন। দেশনা শুনতে শুনতে সমবেত নরনারীর মন যেন ধর্মের গভীরে ডুবে যায়। তাদের অন্তর ভরে যায় পরম শান্তিতে, তৃপ্তিতে। ধর্মদেশনা অবসানে তারা ভাবে, আহা! কী মধুর ধর্মদেশনা। আজ থেকে বনভন্তের শরণাগত উপাসক-উপাসিকা হলাম। </p>
	<p class="txt">এভাবে পূজ্য বনভন্তের খারিক্ষ্যং তথা বন্দুকভাঙ্গা এলাকাবাসীদের সত্যধর্মের আলোকধারায় স্নাত করিয়ে, তাদের ধর্মত জীবনযাপনে উৎসাহিত, উদ্বুদ্ধ, অনুপ্রাণিত ও উজ্জীবিত করে অনুষ্ঠানস্থল ত্যাগ করেন। অন্যদিকে বন্দুকভাঙ্গা এলাকাবাসীদের অন্তরে তাঁর নাম খোদিত হয় স্বর্ণাক্ষরে। বন্দুকভাঙ্গা এলাকায় সর্বত্রই লোক মুখে মুখে তাঁর গুণমহিমার আলোচনা চলতে থাকল। এ আলোচনার সময় তাদের চোখে-মুখে অপূর্ব শ্রদ্ধাভাব ফুটে উঠতো, বনভন্তের প্রতি। মোটকথা, বনভন্তের সংস্পর্শে এসে তারা অন্তরে সত্যধর্মের দীপ্তি উজ্জ্বল করে তুলতে সমর্থ হয়। বনভন্তের অমৃতময় ধর্মদেশনা ও ত্যাগের আদর্শে উজ্জীবিত, অনুপ্রাণিত হয়ে তারা নিজেদের জীবন চলার পথ খুঁজে পায়। অনেকে ইতিপূর্বের মিথ্যা ও ভ্রান্ত ধারণার গতানুগতিক জীবনধারায় আমূল পরিবর্তন সূচিত করে। সত্যিকারের ধর্মানুরাগী হবার পথে হাঁটতে থাকে।১ </p>
	<p class="txt">বরকল এলাকায় ধর্মপ্রচার</p>
	<p class="txt">১৯৭৫ সালের মাঝামাঝি সময়ে বরকল থানাস্থ ভুষণবাগনিবাসী বাবু ডাদিপুন (আহ্ মু) মহাজন, বাবু চন্দ্রধন চাকমা, বাবু প্রাণকৃষ্ণ চাকমা ও তদীয় পুত্র বাবু সুদর্শন চাকমা (তখন তাঁর বয়স মাত্র নয় বছর) এই চারজন বনভন্তের দর্শন লাভের আশায় তিনটিলা বনবিহারে গিয়ে উপস্থিত হন। পূজ্য বনভন্তেকে বন্দনা করে প্রগাঢ় শ্রদ্ধাচিত্তে আনিত শ্রদ্ধার্ঘ্যসমূহ ভন্তের হাতে অর্পণ করে একপাশে বসে পড়েন। অমনি পূজ্য ভন্তে তাদের উদ্দেশে ধর্মদেশনা প্রদান করা শুরু করেন। অনেকক্ষণ ধর্মদেশনা শ্রবণ করার পর তারা ভন্তের সমীপে কিছু বলার সুযোগ পেলেন। অমনি তারা প্রার্থনা করেন, ভন্তে, আমাদের হিতসুখ, মঙ্গলের জন্য আপনি বরকল এলাকায় ধর্মপ্রচার করুন। আমরা আপনাকে বরকলে ধর্মপ্রচারের জন্য বিনীত নিবেদন করছি। বনভন্তে—”তোমরা কী আমার কথাগুলো বুঝতে পারবে? আমি একটা বললে তোমরা যদি আরেকটা বুঝে ফেল, তাহলে তো কিছুই ফল হবে না। কাজেই তোমাদের ফাং গ্রহণ করতে পারবো না। ভন্তের এ কথার পরও মহাজন বাবুরা ফাং গ্রহণের জন্য বিনীত প্রার্থনা করতে থাকেন। অন্যদিকে পূজ্য ভন্তেরও এক কথা, আমি একটা বললে তোমরা যদি আরেকটা বুঝে ফেল, তাহলে ফাং-এ যাওয়ার কোনো ফল হবে না। কাজেই তোমাদের ফাং গ্রহণ করতে পারবো না। মহাজন বাবুরা বারবার প্রার্থনা করেও যখন পূজ্য ভন্তেকে ফাং গ্রহণ করতে সম্মত করতে পারছেন না, ঠিক তখন উত্তরপাল ভিক্ষু সেখানে এসে উপস্থিত হলেন। পূজ্য ভন্তেকে বন্দনা জ্ঞাপন করে এরূপ প্রার্থনা করতে থাকলেন। ভন্তে, এ মহাজন বাবুরা আমার গৃহীকালীন আত্মীয়, এ যাবৎকাল আপনি বরকলে ধর্মপ্রচারে যাননি। অনুগ্রহপূর্বক তাদের ফাং গ্রহণ করুন। আপনি তো জানেন, বরকল এলাকাটা বেশ দুর্গম। সেখানকার অধিকাংশ লোকজনই বেশ দুঃখের সঙ্গে দিনাতিপাত করে থাকেন। আপনাকে ফাং করার শুভ চেতনা উদয় হয়েছে তাদের, এটা খুবই ভালো একটা দিক। আপনি তাদের প্রতি বিশেষ দয়া পরবশে ফাং গ্রহণ করুন। আপনি তো জানেন, আমিও বরকল থেকে প্রব্রজিত। ভন্তে, আমিও প্রার্থনা করছি, আমার গৃহীকালীন এলাকায় গিয়ে তাদের আশীর্বাদ করে আসুন। এবার পূজ্য বনভন্তে মৃদুস্বরে বলে উঠলেন, কী রকম হবে—ফাং গ্রহণ করাটা? আমার কথাগুলো তারা কী বুঝতে পারবে! আমি একটা (অর্থাৎ এক অর্থে) বললে, তারা যদি আরেকটা (অন্য একটা অর্থে) বুঝে, তাহলে তো তেমন কিছুটা ফল হবে না। আমার কথাগুলো তো তাদের বুঝতে হবে। তারা কী বুঝতে পারবে? সঙ্গে সঙ্গে মহাজন বাবুরা বলে উঠেন, ভন্তে, আপনি আশীর্বাদ করলে আমরা অবশ্য আপনার কথাগুলো বুঝতে পারবো। আপনি যখন আমাদের বুঝিয়ে বলবেন, কেন বুঝবো না, আমরা অবশ্যই বুঝবো। আপনি ফাং গ্রহণ করুন। বনভন্তে—”আচ্ছা, দেখা যাক; আমি জ্ঞান দিয়ে দেখবো। এরপর তোমাকে জানাবো, ফাং গ্রহণ করবো কী করবো না। এবার মহাজন বাবুরা মোটামুটি আশাবাদী হলেন। তারা সাধু, সাধু ধ্বনি তুলে ভন্তের কথায় সম্মত হলেন আর ভন্তেকে বন্দনা করে সে-স্থান ত্যাগ করলেন। তবে বিহার এলাকা ত্যাগ করার আগে উত্তরপাল ভিক্ষুর সঙ্গে আলোচনায় বসলেন। উত্তরপাল ভিক্ষু বললেন, আপনারা বরকলে ফিরে গিয়ে ভন্তেকে ফাং-এ নেওয়ার জন্য প্রস্তুতিমূলক কাজগুলো শুরু করে দেন। এদিকে আমি ভন্তেকে রাজি করানোর ব্যবস্থাদি করবো। যখন শ্রদ্ধাচিত্তে ভন্তেকে ফাং করতে চাচ্ছেন, মনে হয় ভন্তে ‘না’ করবে না। একটা কাজ করবেন, এলাকার গণ্যমান্য ব্যক্তিদের সঙ্গে এ ব্যাপারে একটা মিটিং করে নিবেন ভালোভাবে। </p>
	<p class="txt">মহাজন বাবুরা বরকলে ফিরে এসে ভুষণবাগস্থ ত্রিরত্ন বৌদ্ধ বিহারে একটা মিটিং ডাকলেন। মিটিং-এ সিদ্ধান্ত হলো, কালবিলম্ব না করে অনুষ্ঠানের প্রস্তুতিমূলক কাজে নেমে পড়তে হবে। তিনটি জায়গায় ভন্তেকে নিয়ে যাওয়া হলেও মূল অনুষ্ঠানটি হবে ভুষণবাগস্থ ত্রিরত্ন বৌদ্ধ বিহারে। এ বিহারেই প্রথম ভন্তে পদার্পণ করবেন। একে একে তৈরি করা হলো পূজ্য বনভন্তের রাত্রিযাপনের কুঠির, ভোজনশালা, চঙ্ক্রমণ-ঘর, স্নানঘর; অন্যান্য ভিক্ষু-শ্রামণগণের জন্য লম্বা লম্বা হলরুম, ভোজনশালা, স্নানঘরসহ প্রয়োজনীয় সবকিছু। একই সঙ্গে ছোটো হরিণার তারেঙ্গাঘাটস্থ বনরূপা বৌদ্ধ বিহারে এবং ঠেগার আন্ধারমানিকস্থ ত্রিকল্যাণ বৌদ্ধ বিহারেও প্রস্তুতিমূলক কাজ সুসম্পন্ন হয়। দুয়েক দিন পর তারা খরব পেলেন, পূজ্য বনভন্তে বরকলে ধর্মপ্রচারে আসার ফাং গ্রহণ করেছেন। ২ ডিসেম্বর, রোজ রবিবার-এ ভন্তে প্রথমবারের মতন বরকলে শুভ পদার্পণ করবেন। এ খবরে বরকল এলাকাবাসীর মনে আনন্দের বন্যা বইতে থাকল। </p>
	<p class="txt">বরকল এলাকাবাসীর পক্ষ হতে বাবু অমূল্য রতন চাকমা ও বাবু চন্দ্রকান্ত কার্বারী লংগদুস্থ তিনটিলা বনবিহারে এসে পৌঁছেন ২০ ডিসেম্বর রোজ শনিবার, পড়ন্ত বিকেলে। পরদিন দুপুরে সশিষ্যে পূজ্য বনভন্তেকে সঙ্গে নিয়ে দোতলা লঞ্চযোগে বরকলের উদ্দেশে রওনা হলেন তারা। সন্ধ্যা সাড়ে ছয়টার দিকে ভন্তেকে বহন করে নিয়ে আসা লঞ্চটি ভুষণবাগস্থ ত্রিরত্ন বৌদ্ধ বিহারের ঘাটে এসে পৌঁছল। পূজ্য ভন্তেকে এক নজর দেখার ও শ্রদ্ধাপূর্ণ স্বাগতম জানানোর জন্য বহুক্ষণ ধরে অপেক্ষমাণ দায়ক-দায়িকারা সাধুবাদ ধ্বনি দিতে দিতে ভন্তেকে বরণ করে নিলেন। পরদিন সর্বজনীনভাবে আয়োজিত দানানুষ্ঠান অনুষ্ঠিত হয়। পূজ্য বনভন্তের মতন মহাপুরুষকে এতটুকু দর্শন করার, তাঁর অমৃতময় ধর্মদেশনা শ্রবণ করে স্বীয় জীবন ধন্য ও সার্থক করার জন্য বহু নরনারী উপস্থিত হলেন অনুষ্ঠানস্থলে। পূজ্য বনভন্তের মহান প্রভাবে যেন কেউ আর বাড়িতে বসে থাকতে পারলেন না। তাঁর পবিত্র সান্নিধ্য এবং আশীর্বাদ লাভের প্রত্যাশায় সবার মন ব্যাকুল হয়ে উঠল। পুরো বরকল এলাকায় যেন ধর্মীয় জীবনে এক মহা আলোড়ন সৃষ্টি হয়েছে। দানাদি পর্ব শেষে পূজ্য ভন্তে পঞ্চশীল প্রতিপালন করার প্রয়োজনীয়তা তুলে ধরেন সবিস্তারে। চাকমা সমাজে বহুল প্রচলিত অন্ধ-কুসংস্কারমূলক কর্ম যেমন থানমানা, গাংপূজা, শিবপূজা, লক্ষ্মীপূজা, ভাতদ্যা, একরেইট্যা, বুরপারা, অইয়াপূজা, দালীপূজা হতে বিরত থাকতে বলেন। মিথ্যাধর্ম ত্যাগ করে সত্যধর্ম আচরণ, প্রতিপালন করতে উৎসাহিত, অনুপ্রাণিত করেন। পূজ্য বনভন্তের এই অভিনব ধর্মদেশনা শ্রবণ করে সমবেত দায়ক-দায়িকাবৃন্দ নিজেদের ভুল বুঝতে পারেন। আর সেই ভুল সংশোধন করে সঠিকভাবে ধর্মাচরণ করতে উদ্বুদ্ধ হন দারুণভাবে। ভন্তের প্রতি তাদের শ্রদ্ধা ও সুদৃঢ় আস্থা জন্মালো এই ভেবে—‘ইনিই আমাদের সঠিক পথ দেখাতে পারবেন। তিনিই আমাদের একমাত্র পরম কল্যাণমিত্র।’ </p>
	<p class="txt">২৩ ডিসেম্বর, রোজ মঙ্গলবার ডাদিপুন মহাজন পূজ্য ভন্তেকে সশিষ্যে আমন্ত্রণ করে নিয়ে নিজ বাড়ির সম্মুখে একটা মঞ্চ তৈরি করে তথায় (বলা বাহুল্য, তখন ভন্তে কোনো গৃহীর বাড়িতে প্রবেশ করতেন না) অনুষ্ঠানসহ পিণ্ডদান করেন। এই ত্রিরত্ন বৌদ্ধ বিহারে পূজ্য বনভন্তে একটানা পনেরো দিন অবস্থান করেন। প্রত্যেক দিন সর্বজনীনভাবে আয়োজিত অনুষ্ঠান না থাকলেও পূজ্য ভন্তের আশীর্বাদ লাভের প্রত্যাশায় ছুটে আসা দায়ক-দায়িকার উপস্থিতিতে সর্বদা মুখরিত থাকে ত্রিরত্ন বৌদ্ধ বিহার। </p>
	<p class="txt">ত্রিরত্ন বৌদ্ধ বিহারে অবস্থানের পর বনভন্তে চলে আসেন ছোটো হরিণার তারেঙ্গাঘাটস্থ বনরূপা বৌদ্ধ বিহারে। এখানেও পূজ্য ভন্তেকে এক নজর দর্শন করার জন্য, তাঁর আশীর্বাদ লাভের জন্য বহু পুণ্যার্থীর সমাগম হয়। পরদিন সর্বজনীনভাবে আয়োজিত অনুষ্ঠানে বিহার এলাকা হয়ে ওঠে লোকে লোকারণ্য। সমবেত পুণ্যার্থীগণকে তাদের দৈনন্দিন জীবনের বিভিন্ন ঘটনাকে উপমা হিসেবে উপস্থাপন করে পূজ্য ভন্তে পুণ্য ও পাপকর্মের বিপাক তুলে ধরে ধর্মদেশনা করেন। সঙ্গে সঙ্গে পাপকর্ম পরিহার করে পুণ্যকর্ম সম্পাদনে উৎসাহিত, অনুপ্রাণিত করেন। বনরূপা বৌদ্ধ বিহারে তিনি একটানা পাঁচ দিন অবস্থান করেন। এরপর ঠেগার আন্ধারমানিকের উদ্দেশে রওনা হন তিনি। সকাল ১১টায় পিণ্ডগ্রহণ শেষে রওনা হয়ে সন্ধ্যা সাড়ে সাতটার দিকে আন্ধারমানিকে পৌঁছেন। তারেঙ্গাঘাট হতে ট্রলার যোগে রওনা হলেও কালাপুনহ্ ছড়ায় পৌঁছলে ইঞ্জিনচালিত নৌকায় চড়ে বসতে হয়। কারণ এখান হতে কর্ণফুলি নদী অনেক ছোটো হয়ে এসেছে। পানির গভীরতা খুবই কম। অজপাড়াগাঁ, তদুপরি শীতকাল তাই সন্ধ্যা সাড়ে সাতটা হলেও আন্ধারমানিকে রাত, তারপরও শতাধিক দায়ক-দায়িকা পথের দু’পাশে দাঁড়িয়ে সাধুবাদধ্বনি দিয়ে ভন্তেকে বরণ করে নেন। পরদিন ত্রিকল্যাণ বৌদ্ধ বিহারে সর্বজনীনভাবে আয়োজিত ধর্মীয় অনুষ্ঠান অনুষ্ঠিত হয়। বহুসংখ্যক দায়ক-দায়িকা স্বতঃস্ফূর্তভাবে অনুষ্ঠানে অংশগ্রহণ করেন। বনভন্তের বহু গুণমহিমার কথা শুনেছেন কিন্তু তাঁকে দেখার সৌভাগ্য হয়নি; আজ সেই দুর্লভ মুহূর্তটি তাদের হাতে ধরা দিয়েছে—বনভন্তের মতন মহাপুরুষকে দর্শন, তাঁর সান্নিধ্য লাভ বলে কথা! তাই ঠেগার বিভিন্ন গ্রাম থেকে দায়ক-দায়িকা ছুটে আসলেন ত্রিকল্যাণ বৌদ্ধ বিহারে। পূজ্য বনভন্তে উপস্থিত দায়ক-দায়িকাগণের চিত্ত অনুসারে ধর্মদেশনা করেন। তিনি বলেন, তোমরা কুসংস্কারমূলক কর্ম যেমন, গাংপূজা, শিবপূজা, লক্ষ্মীপূজা, বুরপারা, একরেইট্যা, দালীপূজা, ভুতকুর দেওয়া, থানমানা পরিত্যাগ করবে। গৃহীদের নিত্য প্রতিপালনীয় পঞ্চশীল পালন করবে। মিথ্যাধর্ম আচরণের সুখ লাভ হয় না, পুণ্যও হয় না। বুদ্ধধর্মে কোনো প্রকার পশুপাখি বলি দেওয়া যায় না। প্রকৃত বৌদ্ধ হতে হলে পঞ্চশীল প্রতিপালন করতে হবে; মিথ্যাধর্ম বর্জন করে সত্যধর্ম আচরণ করতে হবে সর্বান্তকরণে। সত্যধর্ম আচরণ করলে সর্বদিকে সুখ, শান্তি, সমৃদ্ধি লাভ হয়। ইহকাল-পরকাল সুখের হয়; নরকে পতিত হতে হয় না, সুগতি স্বর্গ লাভ হয়। ভন্তের এবম্বিধ জ্ঞানময় অথচ সহজ-সরল ভাষায় সমধুর ধর্মদেশনা শুনে দায়ক-দায়িকাবৃন্দ মুগ্ধ হন। যেন ভাবে গদগদ হয়ে বলে উঠেন—‘কী সুন্দর দেশনা! ভন্তের অবয়ব কী শান্ত, ধীর অথচ জ্ঞানের প্রভায় ঝলমল।’ পূজ্য ভন্তের প্রতি তাদের হৃদয়কন্দর অচলা শ্রদ্ধায় পূর্ণ হলো। প্রতিদিন বহু নরনারী স্বতঃস্ফূর্তভাবে ছুটে আসেন ত্রিকল্যাণ বৌদ্ধ বিহারে। এই ছুটে আসা দলে কেবল ঠেগার বিভিন্ন গ্রামের লোকজন নয়, পার্শ্ববর্তী দেশ ভারতের মিজোরাম প্রদেশের বড়পহ্নছড়ি, ছোটো পহ্নছড়িসহ বহু জায়গার লোকজনও যোগ দেন। তারা দল বেঁধে ভারত বর্ডার ক্রশ করার সময় সেই এলাকার বিএসএফ-এর কমান্ডার বনভন্তের গুণমহিমার কথা শুনে তাদের বাধা প্রদান করেননি। এমনকি যখন দেখতে পান যে, শত শত নরনারী পূজ্য ভন্তেকে দর্শন করার জন্য ছুটে আসছেন, তখন তার মনেও ভন্তের প্রতি শ্রদ্ধা জন্মায়। মনপ্রাণ ব্যাকুল হয়ে ওঠে এই মহাপুরুষকে এক নজর দেখার, এমন মহাপুরুষ হতে আশীর্বাদ লাভে স্বীয় জীবনকে ধন্য করার। এক পর্যায়ে কমান্ডারটি আগত নরনারীর মাধ্যমে ভন্তের সকাশে বিনীত প্রার্থনা জানান যে, আমরাও আপনার দর্শনপ্রত্যাশী, আমাদের এই সুযোগ প্রদান করলে আমরা নিজেদের ধন্য মনে করবো। পূজ্য বনভন্তে তাদের প্রার্থনা অনুমোদন করলেন। ভন্তে সম্মতি পেয়ে তারা অত্যন্ত খুশি হয়ে বেশ কিছু দানীয় সামগ্রী হাতে নিয়ে পূজ্য ভন্তের সকাশে এসে উপস্থিত হলেন। ভন্তেকে সশ্রদ্ধ প্রণাম জানিয়ে এবং আনিত শ্রদ্ধার্ঘ্য ভন্তের হাতে সমর্পণ করে একপাশে বসে পড়েন। কমান্ডার মহোদয় শিখধর্মের লোক। কুশল বিনিময়ের পর পূজ্য ভন্তে তাদের উদ্দেশে সংক্ষিপ্ত ধর্মদেশনা করেন। দেশনায় তিনি সকল জীবের প্রতি মৈত্রীভাব পোষণ করা, কারোর প্রতি অমঙ্গল কামনা না করা, কোনো প্রাণীকে ঢিল-দণ্ড-অস্ত্র-শস্ত্র দিয়ে প্রহার না করা, হত্যা না করার কথা তুলে ধরেন। সঙ্গে সঙ্গে পঞ্চশীল প্রতিপালন করার গুরুত্ব বর্ণনা করেন। পূজ্য ভন্তের এ দেশনা হিন্দিতে অনুবাদ করে তাদের বুঝিয়ে দেন বাবু বিনয় ভূষণ দেওয়ান। প্রায় বিশ কী পঁচিশ মিনিট পর্যন্ত পূজ্য ভন্তের সান্নিধ্যে থেকে তারা ক্যাম্পে চলে যান। ভন্তের দর্শন লাভ এবং ভন্তের সর্বজীবের প্রতি মৈত্রীভাব পোষণ ও পঞ্চশীল প্রতিপালনের উপদেশগুলো তাদের দারুণভাবে পুলকিত করে। তারা ক্যাম্পে ফিরে গিয়ে পার্শ্ববর্তী লোকজনের সামনে বনভন্তের গুণ বর্ণনা করেন এই বলে—তিনি সত্যিই মহান সাধুপুরুষ ও জ্ঞানী ভিক্ষু। তাঁর মৈত্রীর কথা, শীল প্রতিপালন করার কথা অসাধারণ। সেসব কথা শুনলে সবার মঙ্গল হবে। অশান্তি, হানাহানি, রেষারেষি বন্ধ হয়ে যাবে। তোমরা উঁনার দর্শন ও দেশনা শুনে আসো একবার। তোমাদের আত্মীয়স্বজনকেও এই মহান ভিক্ষুর কথা বলো। পূজ্য বনভন্তে আন্ধারমানিকে পুরো তিন দিন, চার রাত অবস্থান করেন। চতুর্থ দিনের মাথায় সকাল ১১টার পিণ্ডগ্রহণ শেষে তারেঙ্গাঘাটের উদ্দেশে রওনা হন। তারেঙ্গাঘাটস্থ বনরূপা বৌদ্ধ বিহারে রাত্রি যাপন করেন। আর সকাল ১১টার পিণ্ডগ্রহণ শেষে ভুষণবাগস্থ ত্রিরত্ন বৌদ্ধ বিহারে চলে আসেন। পরদিন এই বিহারে পূজ্য বনভন্তেকে কৃতজ্ঞতাপূর্ণ বিদায় জানাতে সর্বজনীনভাবে ধর্মানুষ্ঠান অনুষ্ঠিত হয়। অনুষ্ঠানে ভন্তেকে সকৃতজ্ঞ চিত্তে শ্রদ্ধা জানাতে এবং আরও একটি বারের জন্য ভন্তেকে দর্শন করতে কয়েক শত দায়ক-দায়িকা সমবেত হন। সকাল-বিকাল দুবেলা ধর্মানুষ্ঠান চললো। সন্ধ্যা পর্যন্তও অনেক দায়ক-দায়িকা পূজ্য ভন্তের সামনে বসে থাকলেন। তাদের মনে একটাই চিন্তা, আগামীকাল বনভন্তে এখান হতে চলে যাবেন, তখন তাঁর দেশনা শ্রবণ করার সুযোগ হবে না, তাঁকে সেবা করে অশেষ পুণ্যসম্পদ অর্জন করা সম্ভব হবে না। কাজেই আজকে সেগুলো যত করা যায়, ততই আমার জন্য পরম মঙ্গল। </p>
	<p class="txt">ইতোমধ্যে রাঙামাটিনিবাসী ডিপুটি ম্যাজিস্ট্রেট বাবু জ্যোতির্ময় চাকমার নেতৃত্বে একদল উপাসক ত্রিরত্ন বৌদ্ধ বিহারে এসে উপস্থিত হন। কারণ পূজ্য বনভন্তের সদ্য প্রতিষ্ঠিত রাজবন বিহার, রাঙামাটিতে ফাং রয়েছে। তারা ভন্তেকে বরকল হতে সরাসরি রাঙামাটিতে নিয়ে যাবেন। পরদিন ১৭ জানুয়ারি, সকাল ১১টার পিণ্ডগ্রহণ শেষে পূজ্য বনভন্তে তাঁর দীর্ঘ ২৮ দিনের ধর্মীয় সফল সমাপ্ত করে বরকল ত্যাগ করেন। এ সময় বহু দায়ক-দায়িকা পথের দুপাশে দাঁড়িয়ে গগনবিদারী সাধুবাদধ্বনি দিয়ে পরম কৃতজ্ঞতায় ভন্তেকে বিদায় জানান। যতক্ষণ পূজ্য ভন্তেকে বহনকারী দোতলা লঞ্চটি দৃষ্টির ভেতরে দেখা যায়, ততক্ষণ দাঁড়িয়ে থাকলেন তারা সকৃতজ্ঞ চিত্তে অথচ ভারী মনে। </p>
	<p class="txt">পূজ্য বনভন্তের ১৯৭৫ সালের এই ধর্মীয় সফরটি বরকল এলাকায় ব্যাপক আলোড়ন সৃষ্টি করে। অনেক বছর পর্যন্ত লোকজনের মুখে মুখে আলোচিত হয়। বরকল এলাকাবাসীর ধর্মীয় জীবনেও অনেক পরিবর্তন সাধিত হয়। পরবর্তীকালে ১৯৯৫-৯৭ সালের দিকে বনভন্তে বরকলস্থ দেওয়ানচর, আয়মাছড়া, লতিবাঁশছড়া ও অজ্জ্যাংছড়িতে ফাং-এ গেলেও হরিণা বা ঠেগার দিকে আর ফাং-এ যাননি। দেওয়ানচরাদিতে ফাং-এ গেলেও সেই ১৯৭৫ সালের ভুষণবাগ, আন্ধারমানিকের ফাং-এর মতন আলোচিত হয়নি।</p>
	<p class="txt">অবশেষে ২০০০ সালে, দুই দশকেরও পরে পূজ্য বনভন্তে আরও একবার বড়ো হরিণায় ফাং-এ যান। এই ফাং-এর প্রধান উদ্যোক্তা প্রাক্তন উপমন্ত্রী (তখন অবশ্য এমপি বা মন্ত্রী ছিলেন না) বাবু মনিস্বপন দেওয়ান এ প্রসঙ্গে বলেন, “১৯৯৯ সালের শেষের দিকে রাঙামাটি পৌরসভা নির্বাচনে আমি দ্বিতীয়বারের মতো চেয়ারম্যানের পদে নির্বাচন করি। সেই নির্বাচনে আমাকে হারানো হয়। এরপর ২০০০ সালের মাঝামাঝি সময়ে আমি আমার ভগ্নিপতি সনৎ কুমার দেওয়ানের জায়গায় বড়ো হরিণাতে মৎস্য চাষ করার সিদ্ধান্ত নিই। সেই প্রেক্ষিতে বড়ো হরিণায় আসা-যাওয়া শুরু করি। ফলে সেখানকার লোকজনের সঙ্গে কথাবার্তা বলার, তাদের সামগ্রিক অবস্থা জানার সুযোগ হয়। সব মিলিয়ে আমার উপলব্ধি হলো—আরে, এই বড়ো হরিণার আর্থ-সামাজিক, শিক্ষা ও ধর্মীয় অবস্থা তো এখনো বেশ নাজুক। এখনো সেকেলে রয়ে গেছে। এই অবস্থা উন্নতির জন্য একটা শক্তিশালী ও কার্যকর উদ্যোগ প্রয়োজন। আর এর জন্য পূজ্য বনভন্তেকে হরিণা এলাকায় ফাং করে নিয়ে আসা অত্যন্ত জরুরি। বনভন্তের মাধ্যমে এখানে ধর্মীয় জাগরণ সৃষ্টি করতে পারাটা হবে হরিণার সবদিকে উন্নতি সাধনের সর্বোত্তম পন্থা। সেই উপলব্ধিতে আমি সেখানকার মুরুব্বি বাবু সনৎ দেওয়ানসহ দু-তিনজন কার্বারীর সঙ্গে আলোচনা করে বড়ো হরিণা এলাকায় বনভন্তেকে ফাং করে নিয়ে যাওয়ার প্রস্তাব করি। তারা আমার উপলব্ধির সঙ্গে একমত হলেও ভন্তেকে ফাং করার প্রস্তাবে রাজি হবার সাহস পেলেন না। তাদের কথা, বনভন্তেকে বড়ো হরিণায় ফাং করে আনতে পারাটা তো আমাদের জন্য বড়ো সৌভাগ্যের ব্যাপার। কিন্তু উঁনাকে সশিষ্যে ফাং করে আনতে হলে তো লক্ষ টাকার প্রয়োজন হবে। আমরা এতো টাকা পাবো কোথায়? আমি তাদের বললাম, আপনারা যদি ভন্তেকে ফাং করে আনার ব্যাপারে শ্রদ্ধাশীল ও আন্তরিক হন, তাহলে টাকা নিয়ে চিন্তা করতে হবে না। আমি নিজেও সামর্থ্য অনুসারে টাকা দেবো আর অন্যদের কাছ থেকে টাকা সংগ্রহ করে দেবো। আমার কথা শুনে তারা সানন্দে রাজি হলেন। এরপর আমি স্থানীয় যুবকদের সঙ্গে আলোচনায় বসলাম। তাদের বললাম, পূজ্য বনভন্তেকে এখানে ফাং করে আনলে তোমরা ভন্তের অবস্থানের জন্য ঘর তৈরি করা, মাটি কাটা, ঝাড় কাটাসহ আনুষঙ্গিক কাজে কায়িক শ্রম দিতে পারবে কি? তারা আমাকে বলল, কায়িক শ্রম দিতে আমাদের কোনো অসুবিধা হবে না। এবার সবায় একমত হলাম, বনভন্তেকে বড়ো হরিণায় ফাং করে নিয়ে যাওয়া হবেই। আমি তাদের বললাম, আপনারা কয়েকজন মুরুব্বি মিলে রাজবন বিহারে গিয়ে পূজ্য বনভন্তেকে ফাং করেন। আমার কথামতো তারা রাঙামাটিতে এসে রাত্রিযাপন করলেন—পরদিন ভন্তেকে ফাং করবেন বলে। তবে সেই রাতে ফাং-এর ব্যাপারে বেশি মনোযোগী না হয়ে নিজেদের ব্যক্তিগত ব্যাপারে মনোযোগী হয়ে পড়লেন। পরদিন সকালবেলা রাজবন বিহারে গিয়ে হরিণা এলাকাবাসীদের হিতসুখ, মঙ্গলের জন্য পূজ্য ভন্তেকে বড়ো হরিণায় ফাং-এ যাওয়ার প্রার্থনা করলেন। কিন্তু বনভন্তে তাদের এই ফাং গ্রহণ করলেন না কোনো মতেই। তারা ব্যর্থ মনোরথ হয়ে হরিণায় ফিরে গেলেন। পরবর্তীকালে আমি হরিণায় গেলে তাদেরকে আবারও ফাং-এর ব্যাপারে উৎসাহিত করলাম। কিন্তু দ্বিতীয়বারেও তারা পূজ্য ভন্তেকে ফাং গ্রহণে সম্মত করাতে পারলেন না। তারপরও হতোদ্যম হলাম না। পূজ্য ভন্তেকে বড়ো হরিণায় ফাং করতে তৃতীয়বারের মতন উদ্যোগ নেয়া হলো। এবারের দলে আমিও যোগ দিলাম; বাবু সুনীতি বিকাশ চাকমাকেও (যিনি অনেক বছর পর্যন্ত রাজবন বিহারের পরিচালনা কমিটির সভাপতি ছিলেন) সঙ্গে নিলাম; আর সনৎ কুমার দেওয়ান, উত্তম কুমার দেওয়ান, গোপাল চাকমা, প্রভাত চন্দ্র চাকমা, তুত্রশিং চাকমা, সোনাক্কুয়া মা, তন্বী মাসহ বেশ কয়েকজন মিলে পূজ্য ভন্তের সকাশে আসলাম। প্রার্থনা সহকারে বললাম, ভন্তে, হরিণা এলাকাবাসীদের হিত-সুখ-মঙ্গলের জন্য আপনি হরিণায় ধর্ম প্রচারের ফাং গ্রহণ করুন। এবারও ভন্তে ফাং গ্রহণে সম্মত হতে চাচ্ছেন না; এমতাবস্থায় কয়েকজন ভিক্ষুও আমাদের সহযোগিতা করলেন। তারা বলে উঠেন, ভন্তে, বহু বছর যাবৎ আপনি হরিণা এলাকায় ফাং-এ যাননি। কাজেই হরিণা এলাকাবাসীদের প্রতি করুণা পরবশে তাদের এবারের ফাং গ্রহণ করুন। সবকিছু বিবেচনা করে পূজ্য ভন্তে বড়ো হরিণায় ধর্মপ্রচারের ফাং গ্রহণ করলেন। নির্ধারিত হলো ৭ ডিসেম্বর ২০০০ খ্রিষ্টাব্দ, ২৩ অগ্রহায়ণ ১৪০৭ বঙ্গাব্দ, রোজ বৃহস্পতিবারে পূজ্য ভন্তে বড়ো হরিণামুখে গমন করবেন। ভন্তে ফাং গ্রহণ করায় সবাই খুশি মনে ফিরে এলাম।” </p>
	<p class="txt">হরিণা এলাকায় যেন খুশির বন্যা বইতে থাকল। বহুসংখ্যক লোকজন স্বতঃস্ফূর্তভাবে প্রস্তুতিমূলক কাজে নিয়োজিত হলেন। জঙ্গল সাফ করা, মাটি কাটা, পূজ্য বনভন্তে ও ভিক্ষুসংঘ অবস্থানের জন্য কুটির নির্মাণসহ আনুষঙ্গিক সব কাজ সম্পন্ন করলেন সুচারুভাবে। তবে তাদের সংগৃহীত শ্রদ্ধাদানের পরিমাণ নিতান্ত সীমিত অঙ্কের মধ্যে থাকল। সর্বসাকুল্যে সাড়ে নয় হাজার টাকা হলো। আমি তাদের বললাম, সেগুলো সংঘদান, অষ্ট পরিষ্কার দান ও বুদ্ধমূর্তি দানের সামগ্রী ক্রয় করতে ব্যবহার কর। এরপর আমি তৎকালীন পার্বত্য চট্টগ্রাম বিষয়ক মন্ত্রণালয়ের মন্ত্রী বাবু কল্পরঞ্জন চাকমার সঙ্গে এ ব্যাপারে আলোচনা করলাম। তিনি বেশ খুশি হলেন। সঙ্গে সঙ্গে তার ব্যক্তিগত পক্ষ হতে আমাকে ত্রিশ হাজার টাকা শ্রদ্ধাদান দিলেন। তৎকালীন রাঙামাটি আসনের সংসদ সদস্য বাবু দীপঙ্কর তালুকদারও ব্যক্তিগত পক্ষ হতে দশ হাজার টাকা শ্রদ্ধাদান দিলেন। তৎকালীন রাঙামাটির রিজিয়ন কমান্ডারও দশ হাজার টাকা এবং রাঙামাটির সেক্টর কমান্ডারও কিছু শ্রদ্ধাদান আর ছোটো হরিণার (বিডিআর-এর) জোন কমান্ডার পাঁচ হাজার টাকা শ্রদ্ধাদান প্রদান করেন, আমার মাধ্যমে। অন্যদিকে জমি বিক্রি বাবদ আমার হাতে তখন কিছু টাকা ছিল—সব মিলিয়ে আমি পূজ্য ভন্তেকে সশিষ্যে জেটবোটে করে নিয়ে যাওয়া ও অনুষ্ঠানটি সুসম্পন্ন করার যাবতীয় ব্যয়ভার বা শ্রদ্ধাদান প্রদানের ব্যবস্থা করলাম। </p>
	<p class="txt">নির্দিষ্ট তারিখে অর্থাৎ ৭ ডিসেম্বর ২০০০ সাল, রোজ বৃহস্পতিবারে পূজ্য বনভন্তে সশিষ্যে বড়ো হরিণামুখে পদার্পণ করেন। পরদিন মূল অনুষ্ঠান—সর্বজনীনভাবে আয়োজিত দানানুষ্ঠান। পূজ্য বনভন্তে বড়ো হরিণামুখে ফাং-এ আসছেন এই খবর শুনে পার্শ্ববর্তী দেশ ভারতের মিজোরাম প্রদেশ হতে অনেক দায়ক-দায়িকা স্বতঃস্ফূর্তভাবে অনুষ্ঠানে উপস্থিত হন। অন্যদিকে রাঙামাটি হতেও বহু দায়ক-দায়িকা সোৎসাহে উপস্থিত হন। অনুষ্ঠানে আরও উপস্থিত হন পার্বত্য চট্টগ্রাম বিষয়ক মন্ত্রণালয়ের মন্ত্রী বাবু কল্পরঞ্জন চাকমা। এসব দায়ক-দায়িকাদের উপস্থিতিতে অনুষ্ঠানস্থল কানায় কানায় পূর্ণ হয়ে ওঠে। দানোৎসর্গের পর্ব শেষে পরম পূজ্য বনভন্তে তেজদীপ্ত কণ্ঠে ধর্মদেশনা শুরু করলেন। এ সময় পুরো অনুষ্ঠান স্থলে পিনপতন নীরবতা—সবাই অতি আগ্রহে ভন্তের দেশনা শ্রবণে মনোনিবেশ করেন। ভন্তে উপস্থিত দায়ক-দায়িকাদের চিত্তের অবস্থা বুঝে উপদেশ প্রদান করলেন। তাদের দৈনন্দিন জীবনে ঘটে যাওয়া বিষয়কে উপমা হিসেবে উপস্থাপন করে অকুশল, পাপকর্ম বর্জন করে পুণ্যকর্ম সম্পাদনে উৎসাহিত, অনুপ্রাণিত করেন নানাভাবে। বলতে দ্বিধা নেই, পূজ্য বনভন্তের এই বড়ো হরিণামুখে (ধর্মপ্রচারের জন্য) পদার্পণ করাটা হরিণা এলাকাবাসীদের চেয়ে মিজোরামের বৌদ্ধ জনসাধারণকে বেশি আলোড়িত করেছে। মিজোরামে যেখানে যেখানে বৌদ্ধ তথা চাকমা রয়েছেন—সেই ত্রিপুরারাজ্যের বর্ডার এলাকা মার হতে শুরু করে মায়ানমার বর্ডার বাজেতালাং হতে দলে দলে লোকজন এসে পূজ্য ভন্তেকে দর্শন, তাঁর ধর্মদেশনা শ্রবণ, সভক্তিতে নিয়ে আসা শ্রদ্ধার্ঘ্য ভন্তের হাতে অর্পণ করে অশেষ পুণ্যের ভাগী হয়েছেন। অন্যদিকে মিজোরামস্থ চাকমা স্বশাসিত জেলা পরিষদের কমলানগর হতে অনেক কর্মকর্তাও পূজ্য ভন্তের দর্শন লাভের সুযোগ পেয়েছেন। বড়ো হরিণামুখে ভন্তের দুদিন অবস্থান করার কথা থাকলেও সেসব পুণ্যার্থীগণকে পুণ্য লাভের সুযোগ করে দিতে ভন্তে তিন দিন পর্যন্ত অবস্থান করেন। এ সময় আমি বিডিআর (বর্তমান বিজিবি)-এর সেক্টর কমান্ডারকে অনুরোধ করি যে, এসব পুণ্যার্থীগণকে যাতে পূজ্য বনভন্তের মতন মহাপুরুষকে দর্শন করার, তাঁর ধর্মদেশনা শ্রবণ করার সৌভাগ্য হতে বঞ্চিত করা না হয়। সেক্টর কমান্ডার অত্যন্ত আন্তরিকতার সঙ্গে আমার অনুরোধ রক্ষা করেন। এসব পুণ্যার্থীগণ যদি এভাবে এসে পূজ্য ভন্তের দর্শন, তাঁর ধর্মদেশনা শ্রবণ ও তাঁকে শ্রদ্ধার্ঘ্য নিবেদন করার সুযোগ না পেতেন, তাহলে হয়তো তাদের জীবনে কক্ষনো বনভন্তে দর্শন, তাঁর ধর্মদেশনা শ্রবণ ও স্বহস্তে তাঁকে শ্রদ্ধার্ঘ্য নিবেদন করা হতো না। কারণ পাসপোর্ট, ভিসার মাধ্যমে বাংলাদেশে এসে সেই পুণ্যকর্ম সম্পাদন করে পুণ্যসম্পদ অর্জন করা অনেকের পক্ষে সারা জীবনেও সম্ভব হতো না। তিন দিন পর্যন্ত পূজ্য ভন্তে সেসব আগত শত শত পুণ্যার্থীগণকে ধর্মদেশনা প্রদান করেন। তিনি সহজ-সরল ব্যাখ্যা সহকারে তাদের সম্মুখে সত্যধর্মের স্বরূপ তুলে ধরেন। সঙ্গে সঙ্গে ধর্মত জীবনযাপনের প্রয়োজনীয়তার কথা বর্ণনা করেন। পুণ্যার্থীগণও তাদের স্মৃতির ভাণ্ডারে এই দুর্লভ ও অমৃতময় উপদেশের মালা স্বীয় স্বীয় অনুযায়ী গেঁথে নেন। ১০ ডিসেম্বর, রোজ রবিবার মধ্যাহ্ন ভোজন গ্রহণ করার পর পূজ্য বনভন্তে সশিষ্যে রাজবন বিহারে প্রত্যাবর্তন করেন। আমি পূজ্য বনভন্তেকে বড়ো হরিণায় ফাং-এ নিয়ে যাওয়ার পুণ্যের ফলে হরিণা এলাকায় মোটামুটি এখনো পর্যন্ত শান্তি বিরাজ করছে। সেখানকার লোকজনের আর্থ-সামাজিক, ধর্মীয় এবং শিক্ষা তথা সর্বক্ষেত্রে উন্নতি হচ্ছে। আমিও সেই পুণ্যের প্রত্যক্ষ ফল পেয়েছি। পূজ্য ভন্তেকে ফাং-এ নিয়ে যাওয়ার কয়েক মাস পর বিএনপি থেকে আমাকে ঢাকায় ডেকে নিয়ে গিয়ে রাঙামাটি সংসদ আসন থেকে জাতীয় সংসদ নির্বাচনে মনোনয়ন দেয়া হয়। যদিও আমি ইতিপূর্বে বিএনপি দলের সঙ্গে জড়িত ছিলাম না। সেই নির্বাচনে আমি জয়যুক্ত হয়ে সংসদ সদস্য হই আর পার্বত্য চট্টগ্রাম বিষয়ক মন্ত্রণালয়ে উপমন্ত্রী হিসেবে দায়িত্ব পাই। আমি এটাকে আমার দৃষ্টধর্মের বেদনীয় ফল হিসেবে মনেপ্রাণে মানি ও বিশ্বাস করি।২</p>
	<p class="txt">লোগাং (তথা খাগড়াছড়ি) এলাকায় ধর্মপ্রচার</p>
	<p class="txt">বাবু লগ্নকুমার চাকমার মাধ্যমে লোগাং এলাকাবাসীরা পূজ্য বনভন্তের বিবিধ গুণমহিমার কথা শুনতে পেতেন বিভিন্ন সময়ে। উল্লেখ্য, ১৯৭৩ সালের শেষের দিকে পূজ্য বনভন্তের জন্য একটা ভালো মানের কুটির নির্মাণ করে দেয়ার উদ্যোগ নিয়েছিল তিনটিলা বনবিহার কমিটি। সেই নির্মাণকাজে নিয়োগ করা হয় লোগাংনিবাসী কারিগর লগ্নকুমার চাকমাকে। লগ্নকুমার চাকমার মুখে বনভন্তের কথা শুনতে শুনতে একপর্যায়ে লোগাং এলাকাবাসীরা বনভন্তেকে তাদের এলাকায় ফাং করে নিয়ে আসার প্রয়োজনীয়তা অনুভব করেন। সেই অনুভবের মাত্রাটা তীব্রতর হলে তারা মুরুব্বিদের সঙ্গে আলোচনা করে পূজ্য বনভন্তেকে লোগাং-এ ফাং করে নিয়ে আসার সিদ্ধান্ত নেয়। সিদ্ধান্ত মোতাবেক বাবু আনন্দমোহন কার্বারী, বাবু করবচন্দ্র কার্বারী, বাবু মঙ্গলকান্ত চাকমা, বাবু আনন্দমোহন চাকমা, বাবু চিত্তরঞ্জন চাকমা, বাবু ধর্মসুখ চাকমা তিনটিলায় গিয়ে পৌঁছলেন। আর বাবু লগ্নকুমার চাকমাকে সঙ্গে নিয়ে পূজ্য বনভন্তের সকাশে গেলেন। সভক্তি বন্দনান্তে তারা ভন্তেকে প্রার্থনা সহকারে বললেন, ভন্তে, আমরা লোগাং থেকে এসেছি। লোগাং এলাকাবাসীদের হিত-সুখ-মঙ্গলের জন্য আপনি লোগাং-এ ধর্মপ্রচারে বেরিয়ে পড়ুন। পূজ্য বনভন্তে সরাসরি ফাং গ্রহণ করতে চাইলেন না, বেশ কিছুক্ষণ পর ভন্তে ফাং গ্রহণ করলেন। তারিখ নির্ধারিত হলো ১৯৭৬ সালের ১৪ মার্চ, রোজ রবিবারে ভন্তে লোগাং-এ শুভ পদার্পণ করবেন।</p>
	<p class="txt">এবার তারা খুশি লোগাং ফিরে এসে অনুষ্ঠান আয়োজনের আনুষঙ্গিক কাজ শুরু করে দিলেন। নির্ধারিত তারিখের এক দিন আগে বাবু করবচন্দ্র কার্বারীর নেতৃত্বে একদল লোক রাজবন বিহার, রাঙামাটিতে এসে পৌঁছলেন। উদ্দেশ্য, পরদিন পূজ্য বনভন্তেকে লোগাং-এ নিয়ে যাবেন।</p>
	<p class="txt">১৪ মার্চ, রোজ রবিবার, তারা বনভন্তে প্রমুখ ভিক্ষুসংঘকে জীপ গাড়িতে করে লোগাং-এ পৌঁছলেন। অনেকক্ষণ ধরে অধীর আগ্রহে অপেক্ষমাণ বহু দায়ক-দায়িকা পরম শ্রদ্ধায় বরণ করে নিলেন ভন্তেকে। ইতিপূর্বে বনভন্তের বহু জ্ঞানগরিমা ও গুণমহিমার কথা শুনলেও তাঁকে স্বচক্ষে দেখা হয়নি, আজই প্রথম দেখার সুযোগ হলো; তাও আবার একদম কাছ থেকে, নিজেদের এলাকায়, যেন স্বপ্নের মতন লাগছে তাদের। পরদিন ১৫ মার্চ, সকাল হবার পর থেকেই দলে দলে দায়ক-দায়িকা আসতে থাকেন বনভন্তে অবস্থানরত নবনির্মিত এ বিহারভিটাতে। বনভন্তের লোগাঙে ফাং-এ আসার খবরটা ইতোমধ্যেই লোগাং এলাকা ছাড়িয়ে পানছড়ি, খাগড়াছড়ি সর্বত্র পৌঁছে গেছে। যতই এই খবর মানুষের মুখে মুখে ছড়িয়ে পড়ল, ততই ভন্তের সান্নিধ্য লাভেচ্ছু দায়ক-দায়িকার সংখ্যা বেড়ে যেতে লাগল। উপস্থিত দায়ক-দায়িকাগণের চোখে-মুখে আনন্দ-উচ্ছ্বাসের ছাপ সুস্পষ্ট। বনভন্তের মতন মহাপুরুষকে আজ স্বচক্ষে দেখা যাবে, তাঁর অমৃতময় ধর্মদেশনা শ্রবণ করার সৌভাগ্য হবে। যথাসময়ে দানানুষ্ঠানের কর্মসূচি আরম্ভ হলো। উপস্থিত দায়ক-দায়িকার ভন্তের ওপর দৃষ্টি পড়তেই তাদের হৃদয়ে এক অনুপম শিহরণ জাগে। সবাই চেয়ে থাকেন তাঁর মুখপানে। ক্ষণজন্মা এ মহাপুরুষের দুর্লভ সান্নিধ্য লাভে তাদের অন্তরমরু হলো স্নাত, পরিতৃপ্ত। অচলা শ্রদ্ধায় পূর্ণ হলো হৃদয়কন্দর। দানোৎসর্গের পর্ব শেষে পূজ্য বনভন্তে ধর্মদেশনা প্রদান করা শুরু করলেন। দায়ক-দায়িকাবৃন্দ পিনপতন নীরবতার মাঝে শুনতে লাগলেন এ দেশনা। ভন্তে বলতে লাগলেন—তোমরা (লোগাং এলাকাবাসীরা) উলঙ্গ, তোমাদের গায়ে কোনো কাপড়চোপড় নেই। কতদিন এভাবে কাপড়চোপড়ছাড়া হয়ে থাকবে? আমি বলছি, তোমরা আর উলঙ্গ হয়ে থাকবে না; কাপড়চোপড় পরিধান কর। কাপড়চোপড়ছাড়া হয়ে থাকাটা অতীব লজ্জার ব্যাপার। পরিধান করবে তো কাপড়চোপড়! আমি তোমাদের জন্য কাপড়চোপড় নিয়ে এসেছি। তোমরা যদি পরিধান কর তো আমি তোমাদের সেই কাপড়চোপড় বিতরণ করবো। আমি তোমাদের জন্য কী রকম কাপড়চোপড় এনেছি জানতে চাও কি? পঞ্চশীল নামক কাপড়চোপড় এনেছি। তোমরা যদি আজ থেকে পঞ্চশীল প্রতিপালন কর, তাহলে জানবে তোমরা কাপড়চোপড় পরিধান করেছ আর উলঙ্গ হয়ে অবস্থান করছ না। যদি পঞ্চশীল প্রতিপালন না কর, তাহলে আগের মতন উলঙ্গ রয়েছ, কাপড়চোপড় পরিধান করা সম্ভব হলো না। আমি বারম্বার বলছি, তোমরা আর উলঙ্গ হয়ে থেকো না, কাপড়চোপড় পরিধান কর। আমি তো দেখছি, লোগাং-এর লোকজন প্রায়ই গরিব। সুচ কেনার পয়সাই তো নেই তোমাদের। নয় কি? কী সম্পত্তিই বা তোমাদের রয়েছে! কেন গরিব হয়ে থাকতে হয়, জান? শীল প্রতিপালন না করলে গরিব থাকতে হয়। শীল প্রতিপালন করলে সর্বদিকে উন্নতি হয়। এভাবে পূজ্য ভন্তে বিভিন্ন উপমা, ব্যাখ্যা, বিশ্লেষণ দ্বারা শীল প্রতিপালন ও ধর্মত জীবনযাপনে উদ্বুদ্ধ, অনুপ্রাণিত করলেন দায়ক-দায়িকাবৃন্দকে। ভন্তের এ দেশনা শুনে দায়ক-দায়িকারাও হলেন মুগ্ধ। তারা মনে মনে ভাবতে লাগলেন—কী সুন্দর দেশনা, কী সত্যকথা। আপনি আমাদের কাছে সত্যকে উন্মুক্ত করেছেন। এ যাবৎ কোনো ভিক্ষুই আমাদের এভাবে সত্যকে উন্মুক্ত করে দেখাতে পারেননি। সত্যিই আপনি মহাপুরুষ। আজ থেকে আমরা আমৃত্যুকাল পর্যন্ত আপনার উপাসক হলাম। সকাল-বিকাল দুবেলা ধর্মীয় অনুষ্ঠান চলল। দুবেলা অনুষ্ঠানেই শত শত দায়ক-দায়িকার উপস্থিতিতে অনুষ্ঠানস্থল কানায় কানায় পূর্ণ থাকল। পরদিন সর্বজনীন দানানুষ্ঠান না থাকলেও কেউ-বা মানস-করা দানীয় সামগ্রী, কেউ-বা ভন্তের জন্য আগ-করে রাখা দানীয়বস্তু হাতে করে, কেউ-বা ধর্মদেশনা শোনার জন্য, আবার কেউ-বা ভন্তের দর্শন আকাঙ্ক্ষায় বনভন্তের সকাশে আসতে থাকেন বিভিন্ন জায়গা থেকে। </p>
	<p class="txt">শত শত দায়ক-দায়িকার দানকৃত দানীয়বস্তুগুলো এক স্থানে জমা হতে হতে মস্ত বড়ো স্তূপে পরিণত হয়ে যায় প্রতিদিন। অন্যদিকে দূর থেকে আগত শত শত দায়ক-দায়িকাদের পেট ভরে ভোজন করানোর পরও রান্না করা অনেক খাবার লোগাং ছড়ায় ভাসিয়ে দিতে হয়। তারপরও রন্ধনশালায় চাউল, কাচা তরিতরকারির স্তূপ পড়ে থাকে যা দেখলে বিস্মিত হতে হয়। কে দান দিচ্ছেন এতো কিছু। পুরো তিন দিন পূজ্য বনভন্তে সশিষ্যে লোগাং-এ অবস্থান করলেন। এ সময় পুরো লোগাং তথা খাগড়াছড়ি এলাকাবাসীদের মাঝে একটাই আলোচনার বিষয়—বনভন্তে। বনভন্তে কী রকম ধর্মদেশনা করেন? কেমন মহাপুরুষ তিনি? তাঁর কী ধরনের গুণ, জ্ঞানের আভাস পেয়েছেন কোন ব্যক্তি? চতুর্থ দিনের মাথায় অর্থাৎ ১৮ মার্চ, রোজ বুধবারে লোগাং ত্যাগ করলেন রাঙামাটি প্রত্যাবর্তনের উদ্দেশ্যে। পূজ্য বনভন্তের এই ধর্মীয় সফরটি লোগাং তথা খাগড়াছড়ি এলাকায় ব্যাপক আলোড়ন সৃষ্টি করে এবং তথাকার বৌদ্ধ নরনারীর ধর্মীয় জীবনে এক নতুন অধ্যায় সূচিত হয়। তারা সত্যধর্মের আলোকদিশা লাভে সক্ষম হয়। তাদের ধর্মীয় আচার-অনুষ্ঠানে আমূল পরিবর্তনের ছোঁয়া লাগে। যেই ছোঁয়া সঠিক ও সত্যধর্ম প্রতিপালনের সুদৃঢ় ভিত রচনা করে। পরের বছর ১৯৭৭ সালেও লোগাং এলাকাবাসীরা বিপুল উৎসাহ উদ্দীপনায় পূজ্য বনভন্তেকে ফাং করে নিয়ে যান তাঁকে ভিত্তি করে নির্মিত সেই লোগাং বনবিহার।</p>
	<p class="txt">নানিয়ারচর এলাকায় ধর্মপ্রচার</p>
	<p class="txt">খাগড়াছড়িস্থ গামাঢ়ীঢালা বনবিহারের অধ্যক্ষ ভদন্ত বোধিপাল মহাস্থবির (তখন স্থবির) পূজ্য বনভন্তের ধর্ম-অন্তেবাসী শিষ্য। তিনি প্রায় সময় বনভন্তের দর্শন লাভ ও ভন্তের হিতোপদেশ শ্রবণ করার জন্য গামাঢ়ীঢালা থেকে রাজবন বিহারে ছুটে আসেন চেঙ্গীর জলপথে। প্রতিবারেই তিনি নানিয়ারচরস্থ সাবেক্ষ্যং-এর শান্তি উদয় বৌদ্ধ বিহারে যাত্রাবিরতি করেন। এ সময় সাবেক্ষ্যং এলাকাবাসীদের মাঝে পূজ্য বনভন্তের বিবিধ গুণ ও জ্ঞানের কথা শোনান নানাভাবে। তাঁর এসব কথা শুনতে শুনতে সাবেক্ষ্যং গ্রামবাসীরা ক্রমেই বনভন্তের প্রতি শ্রদ্ধান্বিত হয়ে পড়েন। গ্রামবাসীদের এ মনোভাব দেখে বোধিপাল মহাস্থবির পূজ্য বনভন্তেকে সাবেক্ষ্যং গ্রামে ফাং করে নিয়ে আসার জন্য পরামর্শ ও উৎসাহ প্রদান করেন। তাঁর উৎসাহ পেয়ে গ্রামের লোকজন বুদ্ধ কিংকর খীসার নেতৃত্বে একটা মিটিং আহ্বান করেন। মিটিং-এ ‘হ্যা’, ‘না’ দু-ধরনের অভিমত পাওয়া গেল। তবে কিছুক্ষণ আলোচনা করার পর ভন্তেকে ফাং করে নিয়ে আসার সিদ্ধান্ত গৃহীত হয়। এরপর সুনির্দিষ্ট কোন জায়গাতে অনুষ্ঠান আয়োজন করা হবে, সেটাও নির্ধারণ করা হলো। এসব বিষয় চূড়ান্ত করার পর পুরো নানিয়ারচর এলাকা হতে বেশ কয়েকজন শ্রদ্ধাবান দায়ককে নিয়ে একটি টিম গঠন করা হলো। অমনি তারা বোধিপাল মহাস্থবিরের সহায়তায় পূজ্য বনভন্তেকে সাবেক্ষ্যং তথা নানিয়ারচর এলাকায় ধর্মপ্রচারের জন্য ফাং করতে রাজবন বিহারে আসলেন। টিম-এর সদস্যরা হলেন বাবু উপেন্দ্র লাল চাকমা, বাবু চন্দ্রধর চাকমা, বাবু চিরজ্যোতি চাকমা, বাবু কেশরী মোহন তালুকদার, বাবু সুরত বিহারী মাস্টার, বাবু সুকৃতি দেওয়ান। পূজ্য ভন্তেকে সশ্রদ্ধ বন্দনা জানিয়ে তারা বললেন, শ্রদ্ধেয় ভন্তে, আমরা আপনাকে নানিয়ারচর এলাকায় ধর্মপ্রচারের জন্য সাবেক্ষ্যং গ্রামে শুভ পদার্পণ করার ফাং (বা নিমন্ত্রণ) করতেছি। অনুগ্রহপূর্বক আমাদের বিনীত প্রার্থনা অনুমোদন করুন। সঙ্গে সঙ্গে বোধিপাল মহাস্থবিরও নানিয়ারচর এলাকাবাসীদের হিতসুখ, মঙ্গলের জন্য ফাংটি গ্রহণ করতে পূজ্য বনভন্তের কাছে মিনতি করতে লাগলেন। বেশ কিছুক্ষণ পর্যন্ত তারা পূজ্য ভন্তেকে ফাং গ্রহণ করানোর চেষ্টা করলেন, কিন্তু ভন্তে গ্রহণ করলেন না। তাদের ব্যর্থ মনোরথ হয়ে ফিরে যেতে হলো। </p>
	<p class="txt">বিশ কি পঁচিশ দিন পরে তারা আবারও পূজ্য বনভন্তের সকাশে আসলেন। এবারও তাদের ব্যর্থ মনোরথ হয়ে ফিরে যেতে হলো। পর পর দুবার ব্যর্থ হলেও তারা হতোদ্যম হলেন না। তাদের মনে একটাই লক্ষ্য, পূজ্য বনভন্তেকে ফাং করে সাবেক্ষ্যং-এ নিয়ে আসবোই আসবো। কিছুদিনের মধ্যে তারা (সেই আগের টিমের সদস্যরা) রাজবন বিহারে এসে উপস্থিত হলেন। পূজ্য ভন্তের সকাশে সভক্তিপূর্ণ প্রার্থনা জ্ঞাপন করলেন এভাবে—শ্রদ্ধেয় ভন্তে, আমাদের হিত-সুখ-মঙ্গলের জন্য আপনি সাবেক্ষ্যং-এ ধর্মপ্রচারের ফাং গ্রহণ করুন। যাতে করে আমরা সদ্ধর্মদেশনা শুনে ধর্মত জীবনযাপনে সমর্থ হই। এবার ভন্তে আর ‘না’ বলতে পারলেন না, ফাং গ্রহণ করলেন। তারিখ নির্ধারিত হলো ৮ ফেব্রুয়ারি ১৯৭৮ খ্রিষ্টাব্দ, ৬ ফাল্গুন ১৩৮৪ বঙ্গাব্দ, রোজ শনিবারে সাবোক্ষ্যং-এ শুভ পদার্পণ করবেন। </p>
	<p class="txt">অত্যন্ত খুশি মনে ফিরে গেলেন তারা। এই শুভ সংবাদটি শুনে পুরো নানিয়ারচর এলাকার লোকজনের মনপ্রাণ আনন্দে ভরে উঠল। শুরু হলো অনুষ্ঠান আয়োজনের আনুষঙ্গিক কাজ সুসম্পন্ন করার পালা। বিপুল উৎসাহ-উদ্দীপনার সঙ্গে দলে দলে লোকজন যোগ দিয়ে যাবতীয় প্রস্তুতিমূলক কাজ সুসম্পন্ন করে ফেললেন।</p>
	<p class="txt">নির্ধারিত তারিখের আগের বিকেলে সাবেক্ষ্যং হতে কয়েকজন লোক রাজবন বিহারে এসে উপস্থিত হন। পরদিন ১৮ ফেব্রুয়ারি, রোজ শনিবার, মধ্যাহ্ন ভোজন শেষে পূজ্য বনভন্তে ট্রলার বোটে করে সশিষ্যে সাবেক্ষ্যং-এর উদ্দেশে রওনা হলেন। বিকাল ৪:৩০ মিনিটের পর ট্রলার বোটটি সাবেক্ষ্যং-এ নবনির্মিত বিহারের ঘাটে পৌঁছল। সঙ্গে সঙ্গে অনেকক্ষণ ধরে অপেক্ষমাণ দায়ক-দায়িকাবৃন্দ পথের দুধারে সারিবদ্ধভাবে দাঁড়িয়ে ‘বুদ্ধ কী? জয়! ধর্ম কী? জয়! সংঘ কী? জয়!’ বলে বলে জয়ধ্বনি করতে থাকলেন আর ফুলের পাপড়ি ছিটিয়ে বনভন্তেকে বরণ করে নিলেন। ভন্তে উপস্থিত দায়ক-দায়িকাদের সঙ্গে সামান্য কুশল বিনিময় করার পর ধর্মদেশনা প্রদান করতে থাকেন বৈঠকী কায়দায়। অর্থাৎ ভন্তে দায়ক-দায়িকাদের মনোযোগ এবং দৃষ্টি আকর্ষণের জন্য মাঝে মাঝে প্রশ্ন করেন আর দায়ক-দায়িকারাও দেশনা শুনতে শুনতে সমস্বরে বলে উঠেন, ‘হ্যাঁ কিংবা না ভন্তে।’ সন্ধ্যা পর্যন্ত চলল ভন্তের এ দেশনা। সন্ধ্যা পর একে একে সব দায়ক-দায়িকাবৃন্দ স্বীয় স্বীয় বাড়িতে চলে গেলেন।</p>
	<p class="txt">পরদিন সকাল হতেই বিভিন্ন গ্রাম হতে লোকজন এসে ভিড় জমাতে লাগলেন নবনির্মিত বিহারভিটায়। এসব দায়ক-দায়িকাদের মধ্যে কিছু দায়ক-দায়িকা বিহারের আঙিনা, কুটিরের চারপাশ ঝাড়ু দিয়ে পুণ্য অর্জনের কাজে রত হলেন। এক পর্যায়ে তারা বনভন্তের জন্য নির্মিত চঙ্ক্রমণ-ঘরের দিকে অগ্রসর হলেন ঝাড়ু হাতে করে। কাছে এসে দেখতে পেলেন, চঙ্ক্রমণ-ঘরের আঙিনায় বড়ো বড়ো বাঘের পায়ের ছাপ, বাঘের নখের আঁচড়ের দাগ, হরিণের পায়ের ছাপ। এসব দেখে তারা আশ্চর্য হয়ে গেলেন। এখানে কোথা হতে বাঘ আসবে! বিহার ভিটের তিনদিকে পানি, আর অন্য দিকের সামান্য দূরে তো আমাদের গ্রাম। ধরা যাক কোনো না কোনো দিক থেকে হঠাৎ বাঘ এসে পড়ল, কিন্তু হরিণ! যেখানে বাঘ অবস্থান করবে, সেখানে হরিণ আসবে কোন সাহসে? এই আশ্চর্যান্বিত ঘটনার কথা সহসা অন্যান্য দায়ক-দায়িকাদের কানে পৌঁছে গেল। অনেকে কৌতূহলী হয়ে চঙ্ক্রমণ-ঘরের আঙিনায় ছুটে আসলেন এসব পায়ের ছাপ দেখতে। সত্যিই তো বাঘ ও হরিণের পায়ের ছাপ। মুহূর্তেই এ ঘটনার কথা পুরো নানিয়ারচর এলাকায় ছড়িয়ে পড়ল। তারা এটাকে বনভন্তের অলৌকিক শক্তি প্রদর্শন হিসেবে দৃঢ়ভাবে বিশ্বাস করলেন। এতে করে তারা আরও ভন্তের প্রতি শ্রদ্ধান্বিত হয়ে পড়লেন। অনুধাবন করলেন, বনভন্তে অন্যান্য ভিক্ষুদের মতন নহেন। তিনি সামান্য রক্ত-মাংসে গড়া ভিক্ষু নন, তিনি মহাপুরুষ।</p>
	<p class="txt">২০ ফেব্রুয়ারি, রোজ সোমবার সর্বজনীনভাবে আয়োজিত দানানুষ্ঠানটি অনুষ্ঠিত হয়। এ অনুষ্ঠানে উপস্থিত থেকে পুণ্যের ভাগী হতে শুধু নানিয়ারচর এলাকার লোকজন নয়, মহালছড়ি এলাকার শত শত লোকজনও স্বতঃস্ফূর্তভাবে আসতে থাকলেন। বনভন্তের সৌম্য, গম্ভীর ও জ্ঞানের প্রদীপ্ত প্রভায় ঝলমলে অবয়ব দর্শনে উপস্থিত সবাই বিমুগ্ধ। এক দর্শনেই তারা বুঝতে পারলেন, সত্যিই বনভন্তে একজন অনন্য মহাপুরুষ। তাঁর পক্ষেই সম্ভব আমাদের সঠিক ও প্রকৃত সুখের পথ দেখানো। তিনি আমাদের পরম কল্যাণমিত্র। দানাদি পর্ব শেষে পূজ্য ভন্তে সমবেত দায়ক-দায়িকাবৃন্দের উদ্দেশে ধর্মদেশনা প্রদান করা শুরু করলেন। তিনি বললেন, তোমাদের এখানে বড়ো বড়ো গাছের গুঁড়ি রয়েছে। কোনো ধান্যজমির মাঝখানে যদি বড়ো বড়ো গাছের গুঁড়ি থাকে, তাহলে সেই জমিতে কি আর চাষ করা যায়? নিশ্চয় যায় না। সেরূপ জমিতে চাষ করতে হলে প্রথমে গাছের গুঁড়িগুলো উপড়ে ফেলতে হয়। উপড়ে ফেলার পরেই চাষ করা যায়, তার আগে নয়। আমি দেখছি, তোমাদের এখানে সেইরূপ বড়ো বড়ো গাছের গুঁড়ি রয়েছে, যেই গাছের গুঁড়ি উপড়ে ফেলতে না পারলে, ধর্মপ্রচার করে তেমন লাভ হবে না। তোমরা মিথ্যাধর্ম আচরণ করবে না, সত্যধর্ম আচরণ কর। দুঃশীলতা পরিহার করে প্রতিনিয়ত পঞ্চশীল প্রতিপালন করবে। মিথ্যা ধারণাজাত কুসংস্কারমূলক কর্ম যেমন, গাং পূজা, শিব পূজা, লক্ষ্মী পূজা, বুরপারা, থানমানা, ধর্মকাম, একরেইট্যা, দালীপূজা, ভূতকুর দেওয়া, ভাতদ্যা, এদা ডাকি দেওয়া, ভাতজোড়া দেওয়া, অইয়াপূজা করবে না। এসবের পরিবর্তে পিণ্ডদান, সংঘদান, অষ্ট পরিস্কার দান, বুদ্ধমূর্তি দান, চীবর দান, হাজার প্রদীপ দান করবে। কোনো প্রকার পশুপাখি দালী দিবে না। বুদ্ধধর্মে কোনো প্রকার পশুবলী (তথা প্রাণিবলী) যজ্ঞ করা যায় না। তোমরা দানের যজ্ঞ ও পঞ্চশীলের যজ্ঞ সম্পাদন করবে। এভাবে পূজ্য ভন্তে অনেকক্ষণ ধরে বিভিন্ন বিষয়ে ধর্মদেশনা প্রদান করেন। সমবেত দায়ক-দায়িকাবৃন্দ পিনপতন নীরবতার মধ্যে তাঁর দেশনা শ্রবণ করেন অত্যন্ত আগ্রহভরে সশ্রদ্ধায় ও একাগ্রচিত্তে। দেশনায় তাদের মনপ্রাণ পরিতৃপ্ত হয়। অনুষ্ঠান শেষে দায়ক-দায়িকাবৃন্দ অত্যন্ত খুশি ও বিস্ময়াভিভূত চিত্তে বাড়ি ফেরার পথ ধরেন। আর ভন্তের দেশনাগুলো স্ব স্ব জীবনাচরণে প্রতিফলন ঘটাবেন বলে মনে মনে সংকল্প করেন।</p>
	<p class="txt">পূজ্য বনভন্তে ১৮ ফেব্রুয়ারি হতে ২৩ ফেব্রুয়ারি, রোজ বৃহস্পতিবার মধ্যাহ্ন পিণ্ডগ্রহণ পর্যন্ত সাবেক্ষ্যং-এ অবস্থান করেন। এই সময় প্রতিদিন দলে দলে লোকজন ছুটে আসেন বনভন্তের সকাশে। কেউ বা তাঁকে এতটুকু দর্শন করতে, কেউ-বা তাঁর অমৃতময় ধর্মদেশনা শোনার মানসে, কেউ-বা জীবনের অসংখ্য দুঃখ-কষ্ট ও যন্ত্রণা, ভয়-উপদ্রব, ঘাত-প্রতিঘাতে নিষ্পেষিত অসহায় মনে শান্তি, সান্ত্বনা খোঁজার তরে। ২৩ ফেব্রুয়ারি পিণ্ডগ্রহণের পর পূজ্য বনভন্তে সাবেক্ষ্যং ত্যাগ করেন বুড়িঘাটস্থ কাঠালতলী গ্রামের উদ্দেশে। বলা বাহুল্য যে, ভন্তে সাবেক্ষ্যং-এ অবস্থানকালে বাবু প্রবীণ চন্দ্র চাকমার নেতৃত্বে কাঠালতলীর একদল উপাসক এসে রাজবন বিহারে ফেরার পথে এক রাত কাঠালতলী বৌদ্ধ বিহারে অবস্থান করার জন্য ফাং করেছিলেন। ২৪ ফেব্রুয়ারি, রোজ শুক্রবার, কাঠালতলী বৌদ্ধ বিহারে সর্বজনীন দানানুষ্ঠান অনুষ্ঠিত হয়। কাঠালতলী ও বুড়িঘাটের কয়েক শত দায়ক-দায়িকা অত্যন্ত আনন্দ ও পুলকিত মনে অনুষ্ঠানে উপস্থিত হলেন। মহাপুরুষ বনভন্তের পদস্পর্শে তাদের এলাকা ধন্য হয়েছে, তাঁকে দান করে অশেষ পুণ্যের ভাগী হতে পারছে ভেবে তাদের মনে আনন্দের সীমা রইল না। স্বীয় জীবনকে ধন্য বলে মনে হতে লাগল তাদের। দানাদি পর্ব শেষে পূজ্য বনভন্তে তাদের অনেকক্ষণ ধরে ধর্মদেশনা প্রদান করলেন—নানা উপমা, ব্যাখ্যা, বিশ্লেষণের মাধ্যমে। তারাও অন্তর দিয়ে গ্রহণ করলেন ভন্তের এ উপদেশগুলো। মধ্যাহ্নের পিণ্ডগ্রহণ শেষে পূজ্য বনভন্তে রাজবন বিহারের উদ্দেশে কাঠালতলী ত্যাগ করেন। এভাবে পূজ্য বনভন্তের নানিয়ারচর এলাকায় প্রথমবারের ধর্মপ্রচারের মিশন সমাপ্ত হয়। অপরদিকে নানিয়ারচর এলাকাবাসীরা মহাপুরুষ বনভন্তের একান্ত সান্নিধ্য, তাঁর অমৃতময় দেশনা শোনার ও তাঁকে সেবা করার সুযোগ পেয়ে যেন এক নতুন জীবনের ছোঁয়া পেলেন। পেলেন ধর্মত জীবনযাপন করার অনবদ্য উৎসাহ, প্রেরণা। ভবিষ্যতে যেন আরও এরূপ সুযোগ লাভ হয়, এই প্রত্যাশায় থাকলেন।৩</p>
	<p class="txt">জুরাছড়ি (সুবলং) এলাকায় ধর্মপ্রচার</p>
	<p class="txt">১৯৮৩ সালের মাঝামাঝি সময়। দানোত্তম কঠিন চীবর দানানুষ্ঠান উপলক্ষে আলোচনা চলছে—জুরাছড়িস্থ আমতলী ধর্মোদয় বৌদ্ধ বিহারে। আলোচনায় বিহার পরিচালনা কমিটির সব কর্মকর্তা উপস্থিত থেকে মোটামুটি একটা সিদ্ধান্ত গ্রহণ করেন। এরই ফাঁকে আমতলী হাজাভিটানিবাসী বাবু ললিত বরণ চাকমা (বলি) বলেন, আচ্ছা, আপনারা তো কঠিন চীবর দান করার সিদ্ধান্ত করলেন, যা শুনে খুবই ভালো লাগছে। এ প্রসঙ্গে আমি কি আরও একটা প্রস্তাব দিতে পারবো? সবাই বলে উঠলেন—কেন নয়, বলে দেখুন। ললিত বরণ—আপনারা তো নিশ্চয় মহাপুরুষ বনভন্তে সম্বন্ধে অবগত রয়েছেন। কিন্তু আজও পর্যন্ত উঁনাকে আমাদের জুরাছড়িতে ফাং করে নিয়ে আসা হয়নি। কাজেই এবারের কঠিন চীবর দানানুষ্ঠানে পূজ্য বনভন্তেকে ফাং করে নিয়ে আসার ব্যবস্থা করা হোক। আপনাদের মত থাকলে আমি নিজেই বনভন্তেকে ফাং করার দায়িত্ব নেবো। প্রস্তাব শুনে অনেকেই ‘উত্তম’ বলে উঠলেন। তবে প্রশ্ন উঠল—বর্তমানে জুরাছড়িতে আর্মি-শান্তিবাহিনী সমস্যা বেশ তীব্র। এ রকম পরিস্থিতিতে কী করে বনভন্তেকে আনা যায়? বিহার পরিচালনা কমিটির সভাপতি ও এলাকার হেডম্যান ললিত বরণ চাকমাকে লক্ষ করে বললেন, পুত, বনভন্তেকে ফাং করে আনার মতো এতো টাকা কোথায় পাবে? বনভন্তেকে আনতে গেলে তো অনেক টাকার প্রয়োজন হয়ে পড়বে। উত্তরে ললিত বরণ চাকমা বললেন, জেঠা, আমাকে কমিটি হতে কোনো টাকা দিতে হবে না। আমি আপামর জনসাধারণ হতে টাকা সংগ্রহ করবো। আর বনভন্তেকে জুরাছড়িতে নিয়ে আসতে পারলে বিদ্যমান পরিস্থিতির উন্নতিই হবে। এই এলাকায় সর্বদিকে উন্নতি, সমৃদ্ধি, সুখ ও শান্তি বিরাজ করবে। অমনি বনভন্তেকে ফাং করে আনার প্রস্তাব গৃহীত হলো। সিদ্ধান্ত গৃহীত হবার সঙ্গে সঙ্গে বেশ কয়েকজনে স্বতঃস্ফূর্তভাবে শ্রদ্ধাদান প্রদান করার ঘোষণা করলেন। দেখা গেল পনেরো হাজার টাকা শ্রদ্ধাদান প্রদানের ঘোষণা আসলো। সিদ্ধান্ত হলো, ললিত বরণ চাকমা শ্রদ্ধাদান সংগ্রহ করে পূজ্য বনভন্তেকে ফাং করে নিয়ে আসার ব্যবস্থা করবেন আর অনুষ্ঠানের আনুষঙ্গিক সব কাজ সুসম্পন্ন করার দায়িত্ব পালন করবেন বিহার কমিটির কর্মকর্তা, সদস্যগণ। কঠিন চীবর দানানুষ্ঠানের তারিখ নির্ধারণ করা হলো ১৫ নভেম্বর, রোজ সোমবার।</p>
	<p class="txt">‘পূজ্য বনভন্তেকে নিয়ে আসা হবে’ এই খুশিতে স্বতঃপ্রণোদিত হয়ে দলে দলে লোকজন এসে আনুষঙ্গিক সব কাজ সমাধা করতে থাকলেন। রাঙামাটিস্থ আসামবস্তী হতে পাইপ্রু মিস্ত্রিকে এনে পূজ্য বনভন্তের জন্য একটি আসন, একটি পালঙ্ক ও একটি পালকি তৈরি করা হলো। বাবু ললিত বরণ চাকমার উদ্যোগে বেশ কয়েকজন দায়ক বনভন্তের সকাশে এসে ভন্তেকে জুরাছড়িতে ধর্মপ্রচারের উদ্দেশে আমতলী ধর্মোদয় বৌদ্ধ বিহারে অনুষ্ঠিতব্য কঠিন চীবর দানানুষ্ঠানে উপস্থিত থাকার ফাং করলেন। তবে পূজ্য ভন্তে ফাং গ্রহণ করলেন না। কিছুদিন পর তারা আবারও ফাং করতে ভন্তের সকাশে আসলেন। কিন্তু না, এবারও সফল হতে পারলেন না।</p>
	<p class="txt">দু দুবার ব্যর্থ হবার পর তারা এবার বেশ দলবেঁধে তৃতীয়বারের মতন পূজ্য ভন্তেকে ফাং করতে আসলেন। দলের সদস্যরা হলেন জুরাছড়ি ইউপি চেয়ারম্যান বাবু স্নেহ কুমার চাকমা, বাবু সুধাকর চাকমা, বাবু ললিত চাকমা (মাস্টার), বাবু বিত্থান্ত মোহন চাকমা, বাবু নিরোধ কুমার চাকমা (মাস্টার), বাবু নির্মল কান্তি চাকমা, বাবু নীরেন্দ্র কার্বারী, বাবু দুর্গাচরণ চাকমা, বাবু কাজল কুমার চাকমা, বাবু দুর্গাধন চাকমা ও বাবু ললিত বরণ চাকমা (বলী)। ভন্তের সকাশে উপস্থিত হয়ে তারা প্রার্থনা সহকারে বললেন, ভন্তে, আমাদের শলক এলাকায় সুখ, শান্তি ও মঙ্গল সাধনের জন্য আপনি আমতলী ধর্মোদয় বৌদ্ধ বিহারের দানোত্তম কঠিন চীবর দানানুষ্ঠানে উপস্থিত থাকার ফাং গ্রহণ করুন। তাদের এবম্বিধ পুণ্যচেতনা দেখে ভন্তে ফাং গ্রহণ করলেন। </p>
	<p class="txt">জুরাছড়ির সর্বত্র এই খুশির সংবাদ ছড়িয়ে পড়ল। মহাপুরুষ বনভন্তে এই প্রথমবারের মতন জুরাছড়িতে পদার্পণ করবেন। এবার জুরাছড়ির মাটিও তাঁর পবিত্র পায়ের স্পর্শে ধন্য হবে। পুরো জুরাছড়ি এলাকায় এই খবরটি ব্যাপকভাবে আলোড়ন সৃষ্টি করল। এলাকার লোকজন অধীর আগ্রহে অপেক্ষা করতে থাকলেন নির্ধারিত দিনটির জন্য। </p>
	<p class="txt">১৪ নভেম্বর, রোজ রবিবার ১১টায় ভোজন গ্রহণ শেষে পূজ্য বনভন্তে সশিষ্যে দোতলা লঞ্চে চড়ে আমতলীর উদ্দেশে রওনা হলেন। বেলা ২টার পর বনভন্তেকে বহনকারী দোতলা লঞ্চসহ অপর লঞ্চটি আমতলী ধর্মোদয় বৌদ্ধ বিহারের ঘাটে এসে পৌঁছাল। ভন্তে লঞ্চ থেকে নেমে পালকিতে বসে পড়লেন। পালকি বহনকারীরা পালকি কাঁধে তুলে বিহারের দিকে অগ্রসর হতে থাকলেন। উপস্থিত দায়ক-দায়িকাবৃন্দ সাধুবাদ ধ্বনি এবং বুদ্ধ কী? জয়! ধর্ম কী? জয়! সংঘ কী? জয়! বনভন্তে কী? জয়! বলে জয়ধ্বনি দিতে থাকলেন। ভন্তে পালকি থেকে নেমে নির্দিষ্ট আসনে উপবেশন করলেন। উপস্থিত জনতা ভন্তের অতীন্দ্রিয়বিহারী মুখাবয়ব দর্শন করতে করতে ভাবতে লাগলেন—সত্যিই ইনি একজন মহাপুরুষ। এমন মহাপুরুষকে কাছ থেকে দেখার সৌভাগ্য হলো আজ।</p>
	<p class="txt">বিকাল ৪টার কিছু আগে তুলা থেকে সুতা তৈরির প্রক্রিয়া শুরু করার মাধ্যমে কঠিন চীবর দানানুষ্ঠানের শুভ সূচনা করা হলো। অবিশ্রান্তভাবে চরকাগুলো ঘুরছে ঘুরঘুর করে আর শ্বেত মিহি সুতা তৈরি হচ্ছে আর সন্ধ্যা নামতেই বাঁশের তৈরি বোম্বা (মশাল) ও মেন্ডেল লাইট (পাম্প দিয়ে জ্বালানো লাইট)-এর আলোতে চীবর বুননের দৃশ্য অবিস্মরণীয় ও মোহনীয় রূপ ধারণ করল। পুণ্যচেতনার এ এক উজ্জ্বল, অনুপম দৃষ্টান্ত, যা সমবেত শত শত দায়ক-দায়িকাকে বিশেষভাবে আলোড়িত, অভিভূত করল। যথাসময়ে ও সফলভাবে কঠিন চীবর তৈরির কাজ সমাপ্ত হলো।</p>
	<p class="txt">১৫ নভেম্বর ১৯৮৩ খ্রিষ্টাব্দ, ২৮ কার্তিক ১৩৯০ বঙ্গাব্দ, রোজ সোমবার নির্ধারিত সময়ে ধর্মীয় ভাবগম্ভীর পরিবেশে হাজারো দায়ক-দায়িকার উপস্থিতিতে সেই কঠিন চীবরটি বনভন্তে প্রমুখ অনুত্তর পুণ্যক্ষেত্র ভিক্ষুসংঘের উদ্দেশে দান করা হলো। এ সময় দায়ক-দায়িকাবৃন্দের মনে অনুভূত হতে থাকল অবর্ণনীয় প্রীতি-সুখ। তাদের দেহ-মন তরঙ্গায়িত হলো এক অনাবিল উচ্ছ্বসিত পুণ্যের পরমানন্দে। দানোৎসর্গ পর্ব শেষে পূজ্য বনভন্তে সমবেত পুণ্যার্থীদের উদ্দেশে ধর্মদেশনা প্রদান শুরু করেন। তিনি বলেন, বুদ্ধ বলেছেন, যেখানে দণ্ড উত্তোলন, অস্ত্র উত্তোলন, বধ-বন্ধন-প্রহার সংঘটিত হয়, সেখানে গমন করতে নেই। তজ্জন্য আমি শলকে আসতে চাচ্ছিলাম না। মনে রাখবে কোনো প্রাণীকে কষ্ট দিয়ে কিছুতেই নিজের সুখ লাভ হয় না। তোমরা সকল প্রাণীর প্রতি দয়াশীল হবে। বুদ্ধধর্ম একদিকে দয়ার ধর্ম, অন্যদিকে ত্যাগের ধর্ম। তোমরা পঞ্চশীল লঙ্ঘন করবে না। দুঃশীল ব্যক্তি স্বর্গে যেতে পারে না। বুদ্ধধর্মে পশুবলি যজ্ঞ করা যায় না। তোমরা পঞ্চশীলের যজ্ঞ, দানের যজ্ঞ সম্পাদন করবে। এভাবে পূজ্য বনভন্তে অনেকক্ষণ ধরে নানা উপমা প্রদান করে ধর্মদেশনা প্রদানপূর্বক অন্ধ কুসংস্কারে আচ্ছন্ন ধর্মাচরণ পরিহার করে সঠিক ও নির্ভেজাল বুদ্ধধর্ম আচরণ করতে উৎসাহিত করলেন, অনুপ্রাণিত করলেন। অনুষ্ঠানে সমবেত হাজারো জনতা পিনপতন নীরবতার মাঝে তাঁর দেশনা শ্রবণ করলেন। গেঁথে নিলেন স্বীয় স্বীয় স্মৃতির ভাণ্ডারে এই অপার্থিব সম্পদের দুষ্প্রাপ্য উপদেশমালা। কঠিন চীবর দানানুষ্ঠান সমাপ্ত হলো। দায়ক-দায়িকাবৃন্দ অনুষ্ঠানস্থল ত্যাগ করে স্ব স্ব বাড়ির পথ ধরলেন—পবিত্র, প্রীতিরসে ভরপুর ও বনভন্তের প্রতি অচলা শ্রদ্ধাপূর্ণ চিত্তে।</p>
	<p class="txt">পূজ্য বনভন্তে সর্বমোট তিন দিন আমতলী ধর্মোদয় বৌদ্ধ বিহারে অবস্থান করলেন। এই সময় প্রতিদিন বিভিন্ন এলাকা থেকে দলে দলে লোকজন এসে হাজির হন, ভন্তের দর্শন লাভের প্রত্যাশায়। তিনিও এসব পুণ্যার্থীদের সত্যধর্মের সুধা বিতরণ করেন। পূজ্য বনভন্তে একটানা তিন দিন পর্যন্ত জুরাছড়ি এলাকায় ধর্মপ্রচার করে রাজবন বিহারে প্রত্যাবর্তন করেন। অন্যদিকে জুরাছড়ি এলাকাবাসীরাও বনভন্তেকে তাদের পরম গুরু হিসেবে মেনে নেন মনপ্রাণ সঁপে দিয়ে। বনভন্তের মতন মহাপুরুষকে কাছে থেকে দেখার, তাঁর সদ্ধর্ম দেশনা শ্রবণ করার এবং তাঁর চরণধূলিতে নিজেদের এলাকা ধন্য করে নেয়ার দুর্লভ ঘটনাগুলো চির অম্লান হয়ে তাদের হৃদয়ে গেঁথে থাকল। ভবিষ্যতে যেন আরও এরূপ সুযোগ লাভ হয়, এই প্রত্যাশায় থাকলেন তারা। সেই প্রত্যাশা ও কামনার ফলস্বরূপ ১৯৯২ সাল হতে ২০০০ সাল পর্যন্ত পূজ্য বনভন্তে প্রত্যেক বছর একবার করে ফাং-এ গিয়ে প্রায় এক মাসের কাছাকাছি সময় ধরে জুরাছড়িতে অবস্থান করতেন। ১৯৯২ সালের ২০ নভেম্বর প্রতিষ্ঠিত হয় সুবলং শাখা বনবিহার। ১৯৯৬ সালের ফাং-এ পূজ্য বনভন্তে জুরাছড়ি উপজেলা সদরের পার্শ্ববর্তী গ্রামগুলোর পাশাপাশি দুর্গম অঞ্চলের গ্রাম ফকিরাছড়া পর্যন্ত তাঁর পদধূলি দিয়ে আসেন তথা ধর্মপ্রচার করেন।৪</p>
	<p class="txt">বাঘাইছড়ি এলাকায় ধর্মপ্রচার</p>
	<p class="txt">১৯৯১ সালের গোড়ার কথা। বাঘাইছড়ি উপজেলার রূপকারী এলাকাবাসীদের মনে তাদের এলাকায় বনভন্তেকে ফাং করে এনে একটা সর্বজনীনভাবে ধর্মীয় অনুষ্ঠান আয়োজন করা ইচ্ছা চেপে বসলো। বলা বাহুল্য যে, তারা কিছু লোকজনের মাধ্যমে শুনতে পান, বনভন্তে মাঝে মাঝে মগবান গ্রাম ও গ্রামবাসী সম্বন্ধে নানাজনের কাছে জানতে চান। অনেকে তাদের এরূপও বলতেন, বনভন্তে মগবান গ্রামে আসতে ইচ্ছা প্রকাশ করেছেন। এসব কথা শুনে তারা কী চুপ করে বসে থাকতে পারেন! নিশ্চয় নয়। এ ব্যাপারে বাঘাইছড়ি উপজেলার সদ্ধর্মপ্রাণ ব্যক্তিবর্গকে নিয়ে একটা মিটিং আহ্বান করা হলো। সেখানে সর্বসম্মতিক্রমে ভন্তেকে রূপকারীতে ফাং করে নিয়ে আসা ও তজ্জন্য এলাকার গণ্যমান্য ব্যক্তিবর্গ সহযোগে একটা কমিটি গঠন সিদ্ধান্ত করা হলো। অমনি কমিটির সদস্যগণ রাজবন বিহারে এসে পূজ্য বনভন্তেকে ফাং করলেন। কমিটির সদস্যগণ হলেন বাবু সুরমোহন কার্বারী, বাবু হীরা লাল চাকমা, বাবু করুণাময় চাকমা, বাবু শান্তিময় চাকমা, বাবু জহর লাল চাকমা, বাবু বিজয় রত্ন চাকমা। পূজ্য ভন্তেও তাদের এ ফাং গ্রহণ করলেন। তারিখ নির্ধারিত হলো ২৩ এপ্রিল, ৯ বৈশাখ ১৩৯৮ বাংলা, ২৫৩৪ বুদ্ধাব্দ, রোজ মঙ্গলবার।</p>
	<p class="txt">বনভন্তে বাঘাইছড়ি উপজেলাস্থ রূপকারীতে ফাং-এ আসছেন এই খবরটি প্রচার হওয়ায় পুরো মারিশ্যা এলাকায় বিপুল উৎসাহ-উদ্দীপনা ছড়িয়ে পড়ল। সবাই অধীর আগ্রহে অপেক্ষা করতে লাগলেন, অনুষ্ঠানে যোগদান করার জন্য। উল্লেখ্য যে, বনভন্তে সেই ১৯৭১ সালে একবার রূপকারীতে এসেছিলেন, তারপর আর আসেননি। এতো বছর পর আবার আসছেন। তাই অনুষ্ঠানকে ঘিরে মারিশ্যার সর্বত্রই যেন খুশি, আনন্দের বন্যা বইতে থাকল। ২২ এপ্রিল, রোজ সোমবার, বনভন্তের শিষ্যগণ রূপকারীতে এসে পৌঁছলেন পূর্বগামী দল হিসেবে।</p>
	<p class="txt">২৩ এপ্রিল, রোজ মঙ্গল—সেই মাহেন্দ্রক্ষণ, <span>শুভ মুহূর্ত। রূপকারীস্থ রূপালী উচ্চ বিদ্যালয়ের বিশাল মাঠজুড়ে স্বতঃস্ফূর্তভাবে সমবেত দায়ক-দায়িকার বাঁধভাঙা ঢেউ আছড়ে  পড়ছে। হাজার হাজার দায়ক-দায়িকা তীর্থের কাকের ন্যায় অধীর আগ্রহে অপেক্ষা করতে থাকেন</span>, কখন বনভন্তেকে বহনকারী হেলিকপ্টার রূপকারীর মাঠে প্রস্তুত করা অস্থায়ী হেলিপ্যাডে ল্যান্ড করবে। হেলিকপ্টার যখন ল্যান্ড করল, তখন উৎফুল্ল নরনারীর মনে সে কী অপূর্ব পুলক শিহরণ অনুভূত হতে লাগল! যা ভাষায় বর্ণনা করার নয়। ভন্তে অনুষ্ঠানমঞ্চে পৌঁছালে সমবেত নরনারী বিপুল আনন্দোচ্ছ্বাসে ত্রিরত্ন ও তাঁর জয়গীতি গেয়ে গেয়ে অভিবাদন জ্ঞাপন করলেন। বহু বছর পর ভন্তেকে নিজেদের মাঝে পেয়ে উপস্থিত সবাই যেন অবচেতন মনকে ধর্মীয় চেতনায় সমৃদ্ধ করলেন। যথাসময়ে অনুষ্ঠানের কর্মসূচি আরম্ভ হলো। পূজ্য বনভন্তের ধর্মদেশনা প্রদানের আগে চট্টগ্রাম এরিয়া কমান্ডার মেজর জেনারেল মাহমুদ হাসান, পিএসপি মহোদয়কে কিছু বলার অনুরোধ করা হলো। উল্লেখ্য যে, এই চট্টগ্রাম এরিয়া কমান্ডারের সহযোগিতায় পূজ্য ভন্তে সামরিক হেলিকপ্টারের মাধ্যমে রূপকারীতে নিয়ে আসার ব্যবস্থা করা হয়েছে। আর তিনিও ভন্তের সঙ্গে করে এসেছেন। এরিয়া কমান্ডার তার বক্তব্যে বললেন, আমি আজ বনভন্তের মতন মহাপুরুষের সঙ্গে এখানে আসতে পেরে নিজকে ধন্য মনে করছি। আমি বুঝতে পারছি, আপনারা বনভন্তেকে কতটুকু শ্রদ্ধা, বিশ্বাস করেন। উঁনার আশীর্বাদ পাবার জন্য আপনাদের মনে কী আকুতি! আমি দৃঢ় বিশ্বাস করি, আজকে বাংলাদেশের মহামান্য রাষ্ট্রপতি হোসেন মুহাম্মদ এরশাদ এখানে আসলেও এতো বিপুল সংখ্যক লোকজন উপস্থিত হতেন না। আমি আপনাদের মূল্যবান সময় নষ্ট করে দিতে চাই না। আপনারা ভন্তের উপদেশ শুনুন, তাঁর কথা মেনে চলুন।</p>
	<p class="txt">পূজ্য বনভন্তে ধর্মদেশনায় বললেন, তোমরা প্রকৃত বুদ্ধধর্ম আচরণ কর। অকুশলকর্ম পরিহার করে কুশলকর্ম সম্পাদন কর। লোভ, হিংসা, অজ্ঞানতা বিদূরীত করে চিত্তকে পবিত্র, পরিশুদ্ধ করতে সচেষ্ট থাক। জ্ঞান আর অজ্ঞান দুটি পরস্পর বিরোধী শক্তি। সত্ত্বগণের মধ্যে কেউ কেউ জ্ঞানশক্তিতে বলীয়ান হয় আর কেউ কেউ অজ্ঞানের শক্তিতে বলীয়ান হয়। তোমরা জ্ঞানশক্তিতে বলীয়ান হও। যারা জ্ঞানশক্তিতে বলীয়ান হয়, তারা দান, শীল, ভাবনাদি কুশলকর্মে নিয়োজিত থাকে। অন্যদিকে যারা অজ্ঞান শক্তিতে বলীয়ান হয়, তারা অকুশলকর্ম সম্পাদন করেই চলে। এভাবে প্রায় এক ঘন্টা পর্যন্ত ধর্মদেশনা প্রদান করে সমবেত পুণ্যার্থীগণকে ধর্মত জীবনযাপনে উৎসাহিত, অনুপ্রাণিত করেন। হাজার হাজার জনতাও পিনপতন নীরবতার মাঝে অত্যন্ত আগ্রহভরে শ্রবণ করেন পূজ্য ভন্তের প্রতিটি বাক্য, প্রতিটি উপদেশ। ভন্তে দুই দিন, দুই রাত রূপকারীতে অবস্থান করলেন। দুই দিনেই মহাসমারোহে চলল বিভিন্ন দানানুষ্ঠান ও পূজ্য বনভন্তের ধর্মদেশনা। এরপর পূজ্য ভন্তে হেলিকপ্টারের মাধ্যমে রাজবন বিহারে প্রত্যাবর্তন করেন। ভন্তের এই ধর্মীয় সফরের ফলে মারিশ্যা এলাকার বৌদ্ধ জনসাধারণের ধর্মীয় জীবনে এক নতুন দিগন্তের দ্বার সূচিত হলো। ভবিষ্যতেও যেন তারা এভাবে ভন্তের পুণ্যময় সান্নিধ্য লাভ করতে পারেন সেই প্রতীক্ষায় রইলেন।</p>
	<p class="txt">প্রতীক্ষা খুব দীর্ঘ হলো না। ১৯৯৩ সালের শুরুতেই সেই প্রতীক্ষার অবসান ঘটল। অবসান ঘটানোর সুযোগ সৃষ্টি হলো উলুছড়ি এলাকাবাসীদের উদ্যোগের প্রেক্ষিতে। তারা নিজেদের এলাকায় সুখ, শান্তি, সমৃদ্ধি তথা বিশ্বের সকল প্রাণীর হিত-সুখ-মঙ্গলের পূজ্য বনভন্তের উপস্থিতিতে এক ধর্মীয় অনুষ্ঠান আয়োজন করার মনস্থির করেন। মারিশ্যার অন্যান্য এলাকার লোকজনের সঙ্গে এ ব্যাপারে আলোচনা করলে প্রত্যেকে খুশি হয়ে তাদের সহযোগিতা করেন। এরপর তারা দলবেঁধে রাজবন বিহারে আসলেন। বাবু সুমতি রঞ্জন চাকমা, বাবু বিনিময় খীসা, বাবু কনক বরণ চাকমা, বাবু জ্যোতিন রায় চাকমাসহ জনাদশেক মিলে পূজ্য বনভন্তের সকাশে উপস্থিত হয়ে প্রার্থনা করলেন, ভন্তে, আমাদের মারিশ্যা এলাকার সুখ, শান্তি ও সমৃদ্ধি কামনায় একটি ধর্মীয় অনুষ্ঠান আয়োজনের সব ব্যবস্থা করেছি। উক্ত অনুষ্ঠানে আপনাকে সশিষ্যে উপস্থিত থাকার ফাং করতেছি। অনুগ্রহপূর্বক আমাদের প্রার্থনা অনুমোদন করুন। ভন্তে ফাং গ্রহণ করলেন। তারিখ নির্দিষ্ট করা হলো ৭ জানুয়ারি, ২৪ পৌষ, ১৩৯৯ বাংলা, রোজ বৃহস্পতিবার পূজ্য বনভন্তে সশিষ্যে উলুছড়ি জীবমঙ্গল বৌদ্ধ বিহারে শুভ পদার্পণ করবেন।</p>
	<p class="txt">৭ জানুয়ারি, রোজ বৃহস্পতিবার পূজ্য ভন্তে মধ্যাহ্ন আহার গ্রহণ শেষে দুটি জেটবোট যোগে সশিষ্যে উলুছড়ির উদ্দেশে রওনা হলেন। ঘড়ির কাটা দুটা বাজার স্থান ছোঁয়ার আগেই সশিষ্যক বনভন্তেকে বহনকারী জেটবোট দুটি উলুছড়ির ঘাটে এসে পৌঁছাল। ভন্তে জেটবোট থেকে নেমে পালকিতে বসে পড়লে পালকি বহনকারীরা পালকি কাঁধে তুলে বিহারের পথ ধরলেন। উপস্থিত দায়ক-দায়িকাবৃন্দ সাধুবাদ ও বুদ্ধ কী? জয়! ধর্ম কী? জয়! সংঘ কী? জয়! বনভন্তে কী? জয়! বলে জয়ধ্বনি দিতে দিতে এবং ফুলের পাপড়ি ছিটিয়ে ভন্তেকে বরণ করে নিলেন। এ সময় তাদের চোখে-মনে সে কী আনন্দের ছোঁয়া। বনভন্তের মতন মহাপুরুষের একান্ত সান্নিধ্য পাচ্ছেন, তাঁর চরণস্পর্শে নিজেদের গ্রাম পবিত্র হলো ভেবে তাদের হৃদয়-কন্দরে অফুরন্ত প্রীতির প্রবল হিল্লোল জেগে উঠল। </p>
	<p class="txt">পরদিন ৮ জানুয়ারি, সর্বজনীন দানানুষ্ঠান। সকাল থেকে বিভিন্ন গ্রাম থেকে দলে দলে লোকজন এসে ভিড় জমাতে থাকলেন—উলুছড়ি গ্রামস্থ জীবমঙ্গল বৌদ্ধ বিহারে মাঠে। দেখতে দেখতে স্বতঃস্ফূর্ত দায়ক-দায়িকার উপস্থিতিতে কানায় কানায় পূর্ণ হয়ে গেল পুরো মাঠ। দানোৎসর্গ পর্ব শেষে বনভন্তের ধর্মদেশনা প্রদান করার পালা আসলো। তিনি বলতে লাগলেন, তোমরা পঞ্চশীল পালন কর, দুঃশীল হয়ে থাকবে না। আমি গ্যারান্টি দিয়ে বলছি, তোমরা যদি নিখুঁতভাবে এক নাগাড়ে তিন বছর পঞ্চশীল প্রতিপালন কর, তাহলে তোমরা ধনী হয়ে যাবে। দারিদ্রতা তোমাদের ধারে-কাছেও থাকবে না। শীল প্রতিপালন করলে সর্বদিকে উন্নতি, শ্রীবৃদ্ধি সাধিত হয়। প্রকৃত বৌদ্ধরা কখনো দুঃশীল হতে পারে না। কিন্তু কই! তোমরা নিজকে বৌদ্ধ বলে মুখে বুলি আওড়ালেও কাজে তো বৌদ্ধের পরিচয় দিতে পারছ না। তোমরা প্রকৃত বৌদ্ধ হয়ে সঠিকভাবে ধর্মাচরণ কর। সত্যধর্ম আচরণ কর, ভেজাল ধর্ম আচরণ করবে না। তিনি দায়ক-দায়িকাগণের দৈনন্দিন জীবনে ঘটে যাওয়া বিভিন্ন ঘটনাকে উপমা হিসেবে তুলে ধরে সুকর্ম ও দুষ্কর্মের বিপাক বর্ণনা করে অনেকক্ষণ ধরে সহজ, সরল ভাষায় বুদ্ধধর্মের সারতত্ত্ব ব্যাখ্যা করে ধর্মত জীবনযাপনে উদ্বুদ্ধ করেন। সকাল আর বিকাল দুবেলা অনুষ্ঠান চলল। অনুষ্ঠান শেষে সমবেত নরনারী সবাই অত্যন্ত খুশি ও প্রীতমনে বাড়ি ফিরলেন।</p>
	<p class="txt">৯ জানুয়ারি, রোজ শনিবার এগারটার ভোজন গ্রহণ শেষ করে উলুছড়ি গ্রামবাসীকে সংক্ষিপ্ত ধর্মদেশনা প্রদান করে পূজ্য বনভন্তে সশিষ্যে জীবঙ্গছড়া নবরত্ন বৌদ্ধ বিহারের উদ্দেশে উলুছড়ি ত্যাগ করলেন। ভন্তে জীবঙ্গছড়ায় পৌঁছে তাঁর জন্য নির্মিত শণের ছাউনি কুটিরের বারান্দায় রক্ষিত আসনে উপবেশন করলেন। অল্পক্ষণ পর তিনি সমবেত পুণ্যার্থীগণের উদ্দেশে বৈঠকী কায়দায় ধর্মদেশনা প্রদান করা শুরু করলেন। পুণ্যার্থীগণ পরম শ্রদ্ধায় ও আগ্রহভরে শুনতে থাকেন ভন্তের প্রতিটি বাক্য। </p>
	<p class="txt">১০ জানুয়ারি, রোজ রবিবার, জীবঙ্গছড়া গ্রামবাসীদের আয়োজিত সর্বজনীন দানানুষ্ঠান। অনুষ্ঠানের দু পর্বেই পূজ্য ভন্তে একক ধর্মদেশনা প্রদান করেন। জীবঙ্গছড়াস্থ নবরত্ন বৌদ্ধ বিহারে পূজ্য ভন্তে সশিষ্যে কয়েকদিন অবস্থান করার পর জেটবোট যোগে রাজবন বিহার প্রত্যাবর্তন করেন।</p>
	<p class="txt">পরের বছর অর্থাৎ ১৯৯৪ সালেও বনভন্তেকে মারিশ্যা বাঘাইছড়ি এলাকায় ধর্মপ্রচারের জন্য ফাং করার উদ্যোগ গ্রহণ করা হলো। এবারের ফাং-এর বিশেষত্ব হলো, ভন্তেকে কেবল দু কয়েকটা গ্রামের ধর্মানুষ্ঠানে নয়, বাঘাইছড়ি উপজেলার বৌদ্ধ অধ্যুষিত প্রায় প্রত্যেকটি গ্রামের (অর্থাৎ যেসব গ্রামবাসী ধর্মানুষ্ঠান আয়োজনে ইচ্ছুক) ধর্মানুষ্ঠানে উপস্থিত রেখে অনুষ্ঠান সম্পন্ন করা। এ ব্যাপারে তারা ব্যাপক আলোচনা করার পর এসব ফাং সুচারুভাবে বণ্টন ও সমন্বয় সাধনের জন্য একটি অস্থায়ী কমিটিও গঠন করলেন। সবকিছু সিদ্ধান্ত গৃহীত হবার পর তারা দল বেঁধে ভন্তের সকাশে আসলেন। বাবু পারিজাত কুসুম চাকমা (চেয়ারম্যান, রাঙামাটি স্থানীয় সরকার), বাবু পুলিন বিহারী চাকমা, বাবু চন্দ্র কুমার চাকমা, বাবু সন্তোষ বিমল চাকমা, বাবু তুষার কান্তি চাকমা, বাবু মনোরঞ্জন চাকমাসহ মোট বারোজন মিলে তারা পূজ্য ভন্তেকে ফাং করলেন। ভন্তেও ফাং গ্রহণ করলেন। তারিখ নির্ধারিত হলো, ৭ ফেব্রুয়ারি, রোজ সোমবার পূজ্য ভন্তে সশিষ্যে জীবঙ্গছড়া পদার্পণ করবেন। পর্যায়ক্রমে অন্যান্য ফাং-এর তারিখ ধার্য করা হবে। </p>
	<p class="txt">৭ ফেব্রুয়ারি ১৯৯৪ খ্রিষ্টাব্দ, ২৫ মাঘ ১৪০০ বঙ্গাব্দ, রোজ সোমবার ১১টার ভোজন গ্রহণ পূজ্য বনভন্তে সশিষ্যে রাঙামাটি স্থানীয় সরকার পরিষদ-এর চেয়ারম্যানের সরকারি গাড়ি পাজেরো জীপের মাধ্যমে বাঘাইছড়ি রওনা হলেন। পূজ্য ভন্তেকে সম্মানের সঙ্গে বাঘাইছড়িতে পৌঁছে দিতে তৎকালীন রাঙামাটি স্থানীয় সরকার পরিষদের চেয়ারম্যান বাবু পারিজাত কুসুম চাকমাও ভন্তের সফরসঙ্গী হিসেবে চললেন। বেলা ৩টার দিকে পূজ্য ভন্তে সশিষ্যে জীবঙ্গছড়া নবরত্ন বৌদ্ধ বিহারে এসে পৌঁছলেন। গাড়ি থেকে নেমে বনভন্তে তাঁর জন্য নবনির্মিত সেমিপাকা কুটিরের বারান্দায় রক্ষিত আসনে উপবেশন করলেন। অমনি দায়ক-দায়িকাদের মধ্যে কেউ ব্যজনী হাতে ধীরে ধীরে বাতাস দিতে লাগলেন ভন্তের শরীরে; কেউ সশ্রদ্ধ চিত্তে সংগৃহীত শ্রদ্ধার্ঘ্য ভন্তের হাতে তুলে দিতে ব্যস্ত হলেন; কেউ-বা সদ্ধর্মের দেশনা শোনার জন্য একপাশে বসে পড়লেন। ভন্তে তাদের বৈঠকী কায়দায় ধর্মদেশনা প্রদান করা আরম্ভ করলেন। রাত ৮টার পরও বেশ কিছুসংখ্যক দায়ক-দায়িকা ভন্তের দেশনা শ্রবণ করার ও তাঁর সেবা করে পুণ্য অর্জনের জন্য বসে থাকলেন ভন্তের সম্মুখে। শেষে ভন্তেকে বলতে হলো, তোমরা এখন চলে যাও, আগামীকাল আসবে।</p>
	<p class="txt">পরদিন ৮ ফেব্রুয়ারি, সর্বজনীন ধর্মীয় অনুষ্ঠান। নির্ধারিত সময়ের আগে পুরো অনুষ্ঠানস্থল লোকে লোকারণ্য হয়ে উঠল। সমবেত জনতা সতৃষ্ণ নয়নে চেয়ে রইলেন বনভন্তের মুখপানে। দানোৎসর্গ শেষে ভন্তে ধর্মদেশনা প্রদান শুরু করেন। পিনপতন নীরবতার মাঝে দায়ক-দায়িকাবৃন্দ তন্ময় হয়ে শুনেন ভন্তের ধর্মদেশনা। দেশনা শুনে তারা বিমুগ্ধ বিমোহিত হলেন। মনে মনে বলে উঠলেন, কী সুন্দর দেশনা! আপনি আমাদের সত্যপথের সন্ধান দিলেন। অনুষ্ঠান শেষ হলে সবাই যার যার বাড়ি ফিরে গেলেন সন্তুষ্ট ও পরিতৃপ্ত মনে। পরদিন থেকে বেশ কয়েকজন ব্যক্তির বাড়িতে ফাং-এ যান ভন্তে। অমনি হঠাৎ অসুস্থ হয়ে পড়লে পূজ্য ভন্তে জীবঙ্গছড়া বিহারে সপ্তাহখানেক বিশ্রাম করলেন। এরপর নির্ধারিত গ্রামগুলো ফাং-এ যেতে থাকলেন। যেমন, জীবঙ্গছড়া থেকে জীবতলি, জীবতলি থেকে মধ্যম বাঘাইছড়ি; এরপর ক্রমান্বয়ে বাঘাইছড়ি, উগলছড়ি, নিউ লাল্যাঘোনা, উলুছড়ি, নলবনিয়া, শিজক, মেদেনীপুর, সারোয়াতলী, তুলাবান, রূপকারী, বালুখালী, বঙ্গলতুলী। প্রতিটি গ্রামে পূজ্য ভন্তে সশিষ্যে একদিন অবস্থান করেন। অর্থাৎ প্রতিদিন পড়ন্ত বিকেলে এক গ্রামে পদার্পণ করে পরদিন সেই গ্রামের সর্বজনীন ধর্মীয় অনুষ্ঠানে (সকাল ও বিকেল মিলে দুটি অনুষ্ঠান) উপস্থিত থেকে আবার পড়ন্ত বিকেলে আরেকটি গ্রামে পদার্পণ করেন। এভাবে প্রায় এক মাসের কাছাকাছি সময় ধরে কাচালং-এ ধর্মপ্রচার করে পূজ্য বনভন্তে ১ মার্চ, রোজ মঙ্গলবার রাজবন বিহারে প্রত্যাবর্তন করেন।৫</p>
	<p class="txt">বিলাইছড়ি এলাকায় ধর্মপ্রচার</p>
	<p class="txt">পূজ্য বনভন্তের পার্বত্যাঞ্চলের বিভিন্ন এলাকায় ধর্মপ্রচারের ঢেউ আছড়ে পড়তে থাকল দুর্বার গতিতে। বিভিন্ন এলাকার জনসাধারণ স্বতঃস্ফূর্তভাবে নিজেদের এলাকায় বনভন্তেকে ফাং বা আহ্বান করে নিয়ে যেতে থাকলেন সদ্ধর্ম প্রচারের জন্য। ১৯৯৩ সালের শেষের দিকে বিলাইছড়ি এলাকাবাসীরাও তাদের এলাকায় পূজ্য ভন্তের পদার্পণ ও ধর্মপ্রচার করা সুনিশ্চিত করণার্থে একটি আলোচনায় বসলেন। আলোচনা মোতাবেক বিলাইছড়ির বিশিষ্ট ব্যক্তিবর্গ বনভন্তের সকাশে উপস্থিত হলেন। তারা হলেন তৎকালীন রাঙামাটি স্থানীয় সরকার পরিষদের সদস্য বাবু রবীন্দ্র লাল চাকমা (সুজন) ও বাবু রূপময় তঞ্চঙ্গ্যা, বাবু আনন্দ লাল দেওয়ান, বাবু বিপুলেশ্বর হেডম্যান, বাবু ভাগ্যধন চাকমা, বাবু অরুণ বিকাশ চাকমা (চেয়ারম্যান, বিলাইছড়ি ইউনিয়ন), বাবু চন্দ্রলাল দেওয়ান (চেয়ারম্যান, কেংড়াছড়ি ইউনিয়ন), বাবু স্নেহলাল চাকমা, বাবু বিষ্ণুদেব চাকমা, বাবু সাধন বিকাশ চাকমা, বাবু সাগর দেওয়ান, মিজ শ্যামাবতী চাকমাসহ আরও কয়েকজন। তারা রাইংখ্যং এলাকাবাসীদের আয়োজিত সর্বজনীন ধর্মীয় অনুষ্ঠানে পূজ্য বনভন্তেকে সশিষ্যে উপস্থিত থাকার ফাং করলেন। পূজ্য ভন্তেও ফাং গ্রহণ করলেন। তারিখ নির্ধারণ করা হলো, ১৮ ডিসেম্বর, রোজ শনিবারে ভন্তে সশিষ্যে রাইংখ্যং পদার্পণ করবেন। পরদিন সর্বজনীন ধর্মীয় অনুষ্ঠানে উপস্থিত থাকাসহ কয়েকদিন অবস্থান করবেন রাইংখ্যং-এ। </p>
	<p class="txt">বনভন্তের ফাং গ্রহণ করার শুভ সংবাদটি পুরো রাইংখ্যং তথা বিলাইছড়ি এলাকায় ছড়িয়ে পড়ল। যেন এক নতুন জীবনের সাড়া পড়লো পুরো এলাকায়। এলাকার আমজনতা অত্যন্ত খুশি ও উৎসাহের সঙ্গে অনুষ্ঠান আয়োজনের প্রস্তুতিমূলক কাজ সমাধা করতে নেমে পড়লেন। প্রথমে নির্দিষ্ট করলেন, কোন স্থানটি বনভন্তের বাস তথা অবস্থান উপযোগী হবে? সবকিছু বিবেচনা করে তারা রাইংখ্যং নদীর তটে কাঙারাছড়ি গ্রামের প্রবেশমুখে অনেকটা দ্বীপের মতন বাবু আনন্দ লাল দেওয়ানের জায়গাটি বেছে নিলেন। এবার তারা জঙ্গল সাফ করাসহ যাবতীয় প্রস্তুতিমূলক কাজ সুসম্পন্ন করলেন।</p>
	<p class="txt">১৮ ডিসেম্বর, রোজ শনিবার পূজ্য বনভন্তে রাঙামাটি স্থানীয় সরকার পরিষদের জেটবোট যোগে রাইংখ্যং পৌঁছলেন। পালকি থেকে নেমে পূজ্য ভন্তে যখন নির্ধারিত আসনে উপবিষ্ট হলেন, তখন কয়েকজন দায়ক ব্যজনী হাতে ধীরে ধীরে বাতাস দিতে লাগলেন ভন্তেকে, পেছন থেকে। আর কেউ বা ভন্তের সম্মুখে এসে বন্দনা করতে, কেউ-বা অতি শ্রদ্ধার সংগৃহীত শ্রদ্ধার্ঘ্য ভন্তের পবিত্র হাতে তুলে দিতে ব্যস্ত হয়ে পড়লেন। অল্পক্ষণ পরে ভন্তে সেসব দায়ক-দায়িকাগণের উদ্দেশে ধর্মদেশনা প্রদান করা শুরু করলেন। </p>
	<p class="txt">পরদিন ১৯ ডিসেম্বর, সর্বজনীন দানানুষ্ঠান। সকাল হতে রাইংখ্যং তথা বিলাইছড়ির বিভিন্ন গ্রাম থেকে দলে দলে লোকজন এসে জমায়েত হতে থাকলেন অনুষ্ঠানস্থলে। দেখতে দেখতে পুরো অনুষ্ঠানস্থল শত শত দায়ক-দায়িকার উপস্থিতিতে কানায় কানায় পূর্ণ হয়ে গেল। এসব দায়ক-দায়িকাদের মনে অনুভূত হতে থাকল অনাবিল প্রীতি-সুখ। তারা অপলক নয়নে চেয়ে থাকলেন পূজ্য ভন্তের মুখপানে। মনে মনে এক ধরনের ভালোলাগার আমেজ অনুভব করতে লাগলেন এই ভেবে যে, আজ আমরাও নিজেদের এলাকায় বনভন্তেকে এনে ধর্মীয় অনুষ্ঠান করতে পারলাম। এতদিন রাজবন বিহারে ও বিভিন্ন জায়গায় বনভন্তেকে ভিত্তি করে আয়োজিত ধর্মীয় অনুষ্ঠানে যোগদান করা হলেও নিজেদের এলাকায় বনভন্তেকে ভিত্তি করে আয়োজিত অনুষ্ঠানে উপস্থিত থাকার সৌভাগ্য হয়নি। আজ সেই সৌভাগ্যের অধিকারী হলাম। যথাসময়ে দানানুষ্ঠান শুরু হলো। দানোৎসর্গ শেষে পূজ্য বনভন্তে দায়ক-দায়িকাগণের উদ্দেশে ধর্মদেশনা প্রদান শুরু করে বলেন, তোমরা যাবতীয় অকুশলকর্ম বর্জন করে কুশলকর্ম সম্পাদন কর। বর্তমানে তোমরা অকুশলকর্মে নিয়োজিত হয়েছ বলে দুঃখ, অশান্তি, অমঙ্গল তোমাদের পিছু ছাড়ছে না আর সুখ, শান্তি, সমৃদ্ধি, মঙ্গল লাভের পথ বন্ধ হয়ে যাচ্ছে। তিনি মানুষের দৈনন্দিন জীবনের দুঃখ, দুর্দশার কথা তুলে ধরে বলেন, তোমাদের এ অবস্থার পেছনে কী কারণ রয়েছে জান? অজ্ঞানতাবশত অকুশলকর্ম সম্পাদন করা আর কুশলকর্ম সম্পাদন বিমুখ থাকা। অকুশলকর্ম সম্পাদন আপাত সুখের মনে হলেও তার বিপাক কিছুতেই সুখের হয় না। অজ্ঞজনেরা মিথ্যা সুখের আশায় অতি উৎসাহের সঙ্গে অকুশলকর্ম সম্পাদন করে বটে, কিন্তু সেই অকুশলের বিষময় বিপাক যখন ফলতে শুরু করে তখন আর দুঃখের সীমা থাকে না। তোমরা অজ্ঞানতা পরিহার করে জ্ঞানের আশ্রয় গ্রহণ কর। অকুশল, মিথ্যা পরিত্যাগ করে সত্য, কুশলধর্মে প্রতিষ্ঠিত থাক। এভাবে ভন্তে অনেকক্ষণ পর্যন্ত ধর্মদেশনা প্রদান করে সমবেত দায়ক-দায়িকাগণকে ধর্মত জীবনযাপনে অনুপ্রাণিত, উদ্দীপ্ত করলেন। দেশনা শ্রবণ করতে করতে দায়ক-দায়িকাগণও যেন ধর্মের সাগরে ডুব দিলেন। তাদের মনপ্রাণ উদার, পবিত্রের ছোঁয়ায় ছুঁয়ে গেল। </p>
	<p class="txt">সকাল, বিকাল দুবেলাই ধর্মীয় অনুষ্ঠান চলল। দুবেলাতেই পূজ্য বনভন্তে তাঁর অমৃতময় দেশনা প্রদান করেন। ভন্তের সহজ, সরল শব্দ প্রয়োগের ভাবগম্ভীর দেশনায় বুদ্ধধর্মের মূলতত্ত্বের কথা শুনতে পেয়ে সমবেত নরনারী বিমুগ্ধ হলেন। তাদের তৃষিত অন্তরে ভন্তে যেন অমৃত বর্ষণ করলেন। অনুষ্ঠান শেষে সমবেত নরনারীবৃন্দ নিজ নিজ বাড়ির পথ ধরলেন সদ্ধর্মের প্রতি অচলা শ্রদ্ধা ও প্রীতি, প্রশান্তিতে প্লাবিত চিত্তে।</p>
	<p class="txt">এই সর্বজনীন ধর্মীয় অনুষ্ঠানের পর পূজ্য ভন্তে কেংড়াছড়ি গ্রামবাসীদের উদ্যোগে আয়োজিত ধর্মীয় অনুষ্ঠানে যোগদান করতে সশিষ্যে কেংড়াছড়ি গ্রামে গমন করেন। এই অনুষ্ঠানেও বহু লোকের সমাগম ঘটে। দুবেলার এ অনুষ্ঠানেও পূজ্য বনভন্তে সমবেত নরনারীগণকে যাবতীয় অকুশলকর্ম বর্জন করে কুশলকর্ম সম্পাদনে আত্মনিয়োগ করতে উদাত্ত আহ্বান জানান। সর্বদা পঞ্চশীল প্রতিপালন করতে উৎসাহিত করেন। কেংড়াছড়ি গ্রামের ধর্মীয় অনুষ্ঠান শেষে সেই রাইংখ্যং নদীর তীরঘেষা অনুচ্চ পাহাড়ে নতুন করে গড়ে ওঠা কুটিরগুলোতে সশিষ্যে ফিরে আসলেন ভন্তে। পরদিন ১১টার ভোজন শেষে জেটবোট যোগে রাজবন বিহারে প্রত্যাবর্তন করলেন।</p>
	<p class="txt">পূজ্য বনভন্তের এই ধর্মীয় সফরের ফলে রাইংখ্যং এলাকাবাসীদের ধর্মীয় জীবনে এক নতুন দিগন্তের দ্বার রচিত হলো। সদ্ধর্মের প্রতি শ্রদ্ধা, বিশ্বাস ও জ্ঞানের উন্বেষ ঘটাতে সমর্থ হলেন তারা। আর মনঃপ্রাণ সঁপে দিয়ে বনভন্তেকে নিজেদের পরম হিসেবে মেনে নিলেন। ভবিষ্যতেও যেন এভাবে পূজ্য ভন্তের পবিত্র সান্নিধ্য লাভ হয়, সেই প্রত্যাশায় রইলেন। তাদের সেই প্রত্যাশা পূরণ হয়, ১৯৯৫ সালের প্রথমদিকে। এ বছর দ্বিতীয়বারের মতন পূজ্য বনভন্তেকে সশিষ্যে রাইংখ্যং-এ ফাং করে আনা হয় ধর্মপ্রচারের জন্য। ভন্তের দ্বিতীয়বারের এই ধর্মীয় সফরটি পূর্বের সফরের চেয়ে দীর্ঘতর হয়। এ সফরে তিনি রাইংখ্যং-এর বেশ কয়েকটি গ্রামে আয়োজিত ধর্মীয় অনুষ্ঠানে উপস্থিত থেকে ধর্মপ্রচার করেন; যেমন : কেংড়াছড়ি, দীঘলছড়িসহ দুর্গম এলাকা ফারুয়াতেও তিনি পদার্পণ করে ধর্মপ্রচার করেন।৬</p>
	<p class="txt">কাউখালী এলাকায় ধর্মপ্রচার</p>
	<p class="txt">পূজ্য বনভন্তের বিভিন্ন এলাকায় ধর্মীয় সফরে বের হবার ফলে পার্বত্যাঞ্চলের বৌদ্ধ জনগোষ্ঠীর গতানুগতিক জীবনধারায় অমূল পরিবর্তন সাধিত হতে থাকল। এই পরিবর্তনের ছোঁয়া লাগলো একেবারের প্রতিটি গ্রামে, প্রতিটি পরিবারে। যার দরুন তারা অবৌদ্ধোচিত আচার-আচরণগুলো পরিত্যাগ করে বৌদ্ধোচিত আচার-আচরণ, চিন্তাচেতনা ও মননে নিজেদের ঋদ্ধ করতে থাকলেন। সদ্ধর্মের প্রতি শ্রদ্ধা, বিশ্বাস ও জ্ঞানের উন্বেষ ঘটিয়ে সদ্ধর্ম অনুশীলনে স্বীয় স্বীয় মনকে সঞ্জীবিত, প্রণোদিত করতে সমর্থ হন—মনপ্রাণ সঁপে দিয়ে। ধর্মত জীবনযাপনের জন্য এরূপ সুফল কে না প্রত্যাশা করে? কাউখালী এলাকাবাসীরাও এবার উদ্যোগ নিলেন, বনভন্তেকে তাদের এলাকায় ফাং করে আনবেন। এ কাজে মূল ভূমিকা পালন করলেন ছোটো ন’-ভাঙ্গানিবাসী বাবু অরুন কুমার চাকমা। তিনি প্রথমে কথা বলেন কচুখালীস্থ এমপি পাড়ার বিশিষ্ট ব্যক্তি বাবু চাই থোয়াই রোয়াজার সঙ্গে। এরপর বাবু সুনেন্দু বিকাশ চাকমা (মেম্বার), বাবু তিরাজ চন্দ্র চাকমা (চেয়ারম্যান, ঘাগড়া ইউনিয়ন), বাবু বকুল চন্দ্র চাকমা, বাবু বৃষকেতু চাকমাদের সঙ্গে শলাপরামর্শ করলেন। অরুন বাবুর কথা শুনে সবাই খুশি মনে সম্মতি জানালেন। এবার পুরো কাউখালী এলাকার বিশিষ্ট ব্যক্তিদের উপস্থিতিতে একটা আলোচনা সভা আহ্বান করা হলো। সভায় সবার সম্মতিতে সিদ্ধান্ত হলো, কাউখালী এলাকাবাসীদের যৌথ উদ্যোগে কচুখালীস্থ এমপি পাড়ায় সর্বজনীন ধর্মীয় অনুষ্ঠানে পূজ্য বনভন্তেকে সশিষ্যে ফাং করে আনা হবে। এই ফাং-এর মাধ্যমে বনভন্তের কাউখালীতে ধর্মপ্রচারের শুভ সূচনা হবে।</p>
	<p class="txt">সিদ্ধান্ত মোতাবেক কিছুদিন বাবু চাই থোয়াই রোয়াজা, বাবু তিরাজ চন্দ্র চাকমা, বাবু অরুন কুমার চাকমা, বাবু সুনেন্দু বিকাশ চাকমা, বাবু বৃষকেতু চাকমা, বাবু বকুল চন্দ্র চাকমা, বাবু বিমল চন্দ্র চাকমা, বাবু কালাচান চাকমা, বাবু দবনা চাকমাসহ বেশ কয়েকজন মিলে পূজ্য বনভন্তের সম্মুখে উপস্থিত হয়ে কাউখালীতে গমনপূর্বক ধর্মপ্রচার করতে প্রার্থনা জানালেন। ভন্তে তাদের প্রার্থনা অনুমোদন করে বললেন, কত সংখ্যক ভিক্ষু কাউখালীতে নিয়ে যেতে পারবে?। অমনি অরুন কুমার বলে উঠলেন, ভন্তে, আপনার জন্য একটা পাজেরো জীপ আর আপনার শিষ্যদের জন্য একটা বাসগাড়ির ব্যবস্থা করে দেবো। সবমিলে ৪০ কি ৪৫জন ভিক্ষু যেতে পারবেন। অন্যদিকে দায়ক-দায়িকাদের জন্য একটা কোস্টার ভাড়া করে দেবো—গৃহীদের মধ্যে যারা আপনার সঙ্গে যেতে চান, তারা যেতে পারেন। ফাং-এর তারিখ নির্ধারিত করা হলো, ১১ জানুয়ারি ১৯৯৪ খ্রিষ্টাব্দে ২৮ পৌষ ১৪০০ বঙ্গাব্দ, রোজ মঙ্গলবার। </p>
	<p class="txt">বনভন্তে কাউখালীর এলাকায় আসছেন, আমাদের আবাসভূমি মহাপুরুষের পদধূলিতে পবিত্র হয়ে উঠবে, এই খুশিতে কাউখালীর আমজনতার মাঝে ব্যাপক আলোড়ন সৃষ্টি হলো। অন্যদিকে অনুষ্ঠান প্রস্তুতির সাড়ম্বর কার্য এগিয়ে যেতে থাকল সুষ্ঠুভাবে। </p>
	<p class="txt">১১ জানুয়ারি, রোজ মঙ্গলবার পূজ্য বনভন্তে সশিষ্যে সকাল নয়টার সামান্য আগে পূজ্য ভন্তে কচুখালীস্থ এমপি পাড়ায় অনুষ্ঠানস্থলে পৌঁছালেন। সমবেত নরনারী সতৃষ্ণ নয়নে চেয়ে রইলেন ভন্তের মুখপানে। ভন্তের জ্ঞানদীপ্ত, সৌম্যমূর্তি দর্শনে মুগ্ধ হয় তারা। যতই দেখছেন, ততই যেন দেখার আগ্রহ বেড়ে যাচ্ছিল। চাকমা, মারমা নরনারীর সঙ্গে অনেক মুসলিম নরনারীও উপস্থিত হন অনুষ্ঠানস্থলে। তবে তারা মূল অনুষ্ঠানমঞ্চ হতে সামান্য দূরে অবস্থান করে অনুষ্ঠানের কার্যক্রম দেখতে লাগলেন। বিশেষত বেশ উৎসুক ও বিস্ময়াভিভূত হয়ে তাকিয়ে রইলেন বনভন্তের দিকে।</p>
	<p class="txt">যথাসময়ে অনুষ্ঠান শুরু হলো। দানোৎসর্গ পর্বের শেষে বনভন্তে ধর্মদেশনা প্রদান করা আরম্ভ করলেন। পিনপতন নীরবতা নেমে আসলো পুরো অনুষ্ঠানস্থল জুড়ে। সমবেত জনতা তন্ময় হয়ে শুনতে লাগলেন ভন্তের দেশনা। ভন্তে বলতে থাকলেন, আমি বিভিন্ন জায়গায় ফাং-এ যাচ্ছি; তারই অংশ হিসেবে আজ তোমাদের কাউখালীতে আসলাম। কেন ফাং-এ যাচ্ছি, জান? আমি ঘুরে ঘুরে দেখতেছি, কোন এলাকার মানুষ কী রকম। তোমরা কেন গরিব, জান? পঞ্চশীল পালন করছ না বলে তোমরা গরিব হয়ে পড়ে রয়েছ। নানাবিধ দুঃখ, দুর্দশার মধ্যে দিনাতিপাত করতে হচ্ছে তোমাদের। আমি বলছি, তোমরা আজ হতে নিখুঁতভাবে পঞ্চশীল পালন কর। তোমরা সকল জীবের প্রতি দয়াশীল, মৈত্রীপরায়ণ হবে। কোনো প্রাণীকে হিংসা করবে না। সর্বদা দান, শীল, ভাবনায় নিয়োজিত থাকতে সচেষ্ট হবে। এগুলো সুষ্ঠু ও উত্তমরূপে প্রতিপালন করতে পারলে যাবতীয় দুঃখ থেকেও মুক্তি লাভ করতে পারবে। ধরা যাক একটা ছুরির কথা। ছুরি দিয়ে ফলমূল কাটা যায়, তরিতরকারি কাটা যায়। অর্থাৎ প্রয়োজনীয় অনেক কাজে ব্যবহার করা যায়, যা মানুষের বহু উপকারে আসে। তবে সেই ছুরি দিয়ে কেউ যদি নিজের গলা কাটে, তজ্জন্য ছুরিকে কী দায়ী করা যায়? নিশ্চয় যায় না। দায়ী হবে সেই ব্যক্তি, যে নিজের গলায় বসিয়েছে। মনুষ্য জীবনটাও অনেক ক্ষেত্রে এরূপই হয়ে থাকে। কারণ মানুষ হয়ে জন্ম নিলে অনেক প্রকার কুশলকর্ম সম্পাদন করা যায়। যেটা দেবকুলে, অসুরকুলে, নিরয়ে কিংবা তীর্যককুলে জন্ম নিলে সম্ভব হয় না। আবার মনুষ্যকুলে জন্মগ্রহণ করে কেউ যদি পাপকর্ম সম্পাদন করে থাকে, তার পক্ষেও অনেক পাপকর্ম সম্পাদন করা সম্ভব—যেটা কিনা তির্যককুলে জন্ম নিলে সম্ভব নয়। এভাবে পূজ্য ভন্তে অনেকক্ষণ পর্যন্ত দেশনা প্রদান করে দায়ক-দায়িকাগণকে ধর্মত জীবনযাপনে উদ্বুদ্ধ করলেন। দেশনা শুনে সমবেত নরনারীর অন্তর ভরে উঠল ধর্মের রঙে, স্নাত হলো ধর্মরসে। গভীর শ্রদ্ধা ও কৃতজ্ঞতায় ভন্তেকে নিজেদের পরম গুরু হিসেবে মেনে নিলেন।</p>
	<p class="txt">দুবেলা অনুষ্ঠান চলল। দুবেলাতেই পূজ্য ভন্তে তাঁর বুদ্ধজ্ঞানজাত অভিজ্ঞায় সমবেত নরনারীগণকে অমৃতময় ধর্মদেশনা প্রদান করে সন্তুষ্ট, পরিতৃপ্ত করেন। অনুষ্ঠান শেষে বনভন্তে সশিষ্যে রাজবন বিহারে প্রত্যাবর্তন করলেন। সমবেত দায়ক-দায়িকাবৃন্দও অনাবিল প্রীতিপূর্ণ চিত্তে স্ব স্ব বাড়ির পথ ধরলেন। পূজ্য ভন্তের এই ধর্মীয় সফরের কাউখালী এলাকার বৌদ্ধ জনতার ধর্মীয় জীবনে এক নতুন দিগন্তের দ্বার রচিত হলো। ভবিষ্যতেও যেন তারা এভাবে বনভন্তে পবিত্র সান্নিধ্য লাভ করতে পারেন, সেই প্রত্যাশায় রইলেন।</p>
	<p class="txt">প্রত্যাশা পূরণের জন্য বেশিদিন অপেক্ষা করতে হলো না। মাত্র এক বছরের মধ্যে সেই প্রত্যাশা পূরণ করার সুযোগ সৃষ্টি হলো। এবারের এ কাজেও মূল ভূমিকা পালন করেন বাবু অরুন কুমার চাকমা। তার উৎসাহে কাউখালী এলাকাবাসীরা বনভন্তেকে দ্বিতীয়বারের মতন কাউখালীতে ধর্মপ্রচারের জন্য ফাং করেন। পূজ্য ভন্তেও তাদের ধর্মীয় চেতনাবোধকে জাগরূক রেখে দিতে ফাং গ্রহণ করেন।</p>
	<p class="txt">নির্দিষ্ট দিনে—১০ এপ্রিল ১৯৯৫ খ্রিষ্টাব্দ, ২৭ চৈত্র ১৪০০ বঙ্গাব্দ, রোজ সোমবার পূজ্য বনভন্তে সশিষ্যে দ্বিতীয়বারের মতন কাউখালীতে শুভ পদার্পণ করেন। এবারের সর্বজনীন ধর্মীয় অনুষ্ঠান অনুষ্ঠিত হলো পোয়াপাড়া গ্রামে। অনুষ্ঠানে শত শত দায়ক-দায়িকা স্বতঃস্ফূর্তভাবে উপস্থিত হয় পূজ্য ভন্তের পবিত্র সান্নিধ্য লাভের আশায়। সকাল-বিকাল দুবেলা অনুষ্ঠানে পূজ্য ভন্তে দীর্ঘক্ষণ ধরে বিভিন্ন উপমা সহকারে অমৃতময় ধর্মদেশনা প্রদান করে সমবেত দায়ক-দায়িকার মনে সদ্ধর্মের বীজ বপন করে দিলেন। ভন্তের দেশনা শ্রবণ করে উপস্থিত সবার মন প্রীত হলো। তাদের চোখে-মুখে ফুটে উঠল ধর্মত জীবনযাপন করার আত্মপ্রত্যয়। মনে মনে ভাবতে লাগলেন—হে পূজ্যস্পদ বনভন্তে, আপনি আমাদের পরম কল্যাণমিত্র। সদ্ধর্ম শিক্ষা ও আচরণের তরে আপনি আমাদের আদর্শ শিক্ষক এবং অনবদ্য প্রেরণার উৎস।৭</p>
	<p class="txt">সমতলে প্রথম ধর্মপ্রচার</p>
	<p class="txt">১৯৭৭ সালের প্রথমদিকের কথা। একদিন পশ্চিম গহিরা মগাশাস্ত্রীনিবাসী স্মৃতিময়ী বড়ুয়া প্রতিবেশী খোকা বড়ুয়াসহ কয়েকজন মিলে পূজ্য বনভন্তের দর্শন লাভের জন্য রাজবন বিহারে এসে উপস্থিত হলেন। এ সময় পূজ্য ভন্তেকে পেছন থেকে ব্যজনী হাতে ধীরে ধীরে বাতাস প্রদানে রত দুজন শ্রামণ ছাড়া পুরো দেশনাঘর খালি। স্মৃতিময়ী বড়ুয়ারা প্রথমে বুদ্ধমূর্তি রক্ষিত রুমে ঢুকে বুদ্ধবন্দনাদি করলেন। এরপর দেশনালয়ে এসে পূজ্য বনভন্তেকে বন্দনা করে ভন্তের সম্মুখে বসে পড়লেন। অল্পক্ষণ ধর্মদেশনা প্রদান করে বনভন্তে বলে উঠলেন, তোমরা তো প্রথম এসেছ। যাও, বিহার এলাকা ঘুরে দেখো। ভন্তের নির্দেশমতো স্মৃতিময়ী বড়ুয়ারা বিহারের উত্তর দিকটা ঘুরে দেখতে গেলেন। পথের দু’ধার তথা এলাকাটা বেশ জঙ্গলময় বলে বেশি এগুতে ভয় পেলেন। সামান্য ঘুরে দেশনাঘরে ফিরে আসলেন। অমনি ভন্তে বলে উঠলেন, কী রে, তোমরা এতো তাড়াতাড়ি ফিরে এলে যে! কী, যাওনি? স্মৃতিময়ী বড়ুয়া—”ভন্তে, গেছি তো। তবে বেশি দূরে যায়নি। সামান্য ঘুরে এসেছি।” বনভন্তে—”আবার যাও, বেশি করে দেখে আসবে। এবার আর ডরভয় মাথায় নিলেন না। বহুক্ষণ ঘুরে দেশনাঘরে ফিরে আসলেন। এবার পূজ্য ভন্তে তাদের অনেকক্ষণ পর্যন্ত ধর্মদেশনা প্রদান করলেন। দেশনা শুনতে শুনতে স্মৃতিময়ী বড়ুয়া যেন ধর্মের সাগরে ডুব দিলেন। ভন্তের অমৃতময় ধর্মদেশনায় বিমুগ্ধ হলেন। নিজের পরম গুরু ও কল্যাণমিত্র হিসেবে মেনে নিলেন বনভন্তেকে। মনে মনে বলে উঠলেন—ভন্তে, আপনাকে আমাদের বাড়িতে ফাং করে নিয়ে যাবোই। পূজ্য বনভন্তের ধর্মদেশনা শেষ হবার সঙ্গে সঙ্গে স্মৃতিময়ী বড়ুয়া সামনে এগিয়ে গিয়ে বললেন, ভন্তে, আমি আপনাকে সশিষ্যে আমাদের বাড়িতে নিয়ে যাবার ফাং করতেছি। অনুগ্রহপূর্বক ফাং গ্রহণ করুন। স্মৃতিময়ী বড়ুয়ার বারবার অনুরোধের প্রেক্ষিতে ফাং গ্রহণ করলেন পূজ্য বনভন্তে। </p>
	<p class="txt">এই শুভ সংবাদ শুনে বাড়ির সবাই ভীষণ খুশি হয়ে অনুষ্ঠান আয়োজনের প্রস্তুতি শুরু করলেন। কীভাবে অনুষ্ঠান করবেন? কোথায় পূজ্য ভন্তেকে বসাবেন? এসব পরিকল্পনা করা যখন প্রায় শেষ পর্যায়ে, তখন খোকা বড়ুয়া তাদের বাড়িতে এসে বললেন, অনুষ্ঠানটা আপনাদের বাড়িতে না করে পুরো গ্রামবাসী মিলে করি। গ্রামের মাঠে অনুষ্ঠানমঞ্চ বানিয়ে বড়ো পরিসরে অনুষ্ঠানটা করি। স্মৃতিময়ী বললেন, আমি এতো আশা করে পূজ্য ভন্তেকে আমাদের বাড়িতে ফাং করেছি, ভন্তেও সেই অনুসারে ফাং গ্রহণ করেছেন। এখন আমাদের বাড়িতে অনুষ্ঠান না করে গ্রামের মাঠে অনুষ্ঠান করার কথা আসছে কেন? গ্রামবাসী যদি অনুষ্ঠানে অংশগ্রহণ করতে চাই, অংশগ্রহণ করুক, অসুবিধা নেই। কিন্তু অনুষ্ঠানটি গ্রামের মাঠে ছেড়ে দিতে পারবো না, অনুষ্ঠান আমাদের বাড়িতে হতে হবে।</p>
	<p class="txt">খোকা ইত্যবসরে রাজবন বিহারে আসলেন। গ্রামে ফিরে গিয়ে প্রচার করতে লাগলেন বনভন্তে ফাং বাতিল করেছেন। এ কথা শুনে স্মৃতিময়ী বড়ুয়া স্বামী ধনীরাম বড়ুয়া, মেয়ে সুনন্দা বড়ুয়াসহ পরিবারের কয়েকজন সদস্য নিয়ে রাজবন বিহারে আসলেন। স্মৃতিময়ী বড়ুয়াকে দেখার সঙ্গে সঙ্গে বনভন্তে বলে উঠলেন, “তোমার সঙ্গে মোকদ্দমা আছে।” স্মৃতিময়ী বড়ুয়া—”ভন্তে, ঠিক আছে। এর জন্যেই তো আমরা এসেছি।” বনভন্তে—”তোমার স্বামী কি মদ খায়? স্মৃতিময়ী বড়ুয়া—”হ্যাঁ ভন্তে, আমার স্বামী মদ খায়।” বনভন্তে—”তোমরা (বাড়িতে) প্রাণিহত্যা কর, নয় কি? স্মৃতিময়ী—”হ্যাঁ ভন্তে, আমরা প্রাণিহত্যা করি। বনভন্তে—”তোমরা যদি সেসব অকুশলকর্ম সম্পাদন কর, তাহলে আমি কীভাবে তোমাদের ফাং গ্রহণ করি।” স্মৃতিময়ী বড়ুয়া—”ভন্তে, আপনি তো ডাক্তার; আমরা হলাম রোগী। এখন ডাক্তার যদি রোগীকে চিকিৎসা না করে, রোগী কীভাবে সুস্থ হয়ে উঠবে। ঠিক তদ্রূপ, আপনি যদি চিকিৎসা করার ন্যায় আমাদের বাড়িতে ফাং-এ যান, আমরা সেই অকুশল কর্মগুলো ত্যাগ করবো কীভাবে? আমি বলছি, আপনি আমাদের বাড়িতে ফাং-এ গেলে আমরা আর প্রাণিহত্যা করবো না; আমার স্বামীও আর মদ খাবে না। বনভন্তে—”সে-রকম হলে ঠিক আছে।” অমনি ভন্তে দেশনাঘরের সামনে অর্থাৎ উঠোনের নয়নতারা ফুলের গাছ আঙুল দিয়ে দেখিয়ে দিয়ে বললেন, এখান থেকে ফাং করার জন্য ফুল নিয়ে আসো। ভন্তের কথামতো ধনীরাম বড়ুয়া ও তার মেয়ে সুনন্দা বড়ুয়া নয়নতারা ফুল তুলে এনে প্লেটে সাজিয়ে সবাই মিলে ভন্তেকে ফাং করলেন। ফাং করার কথাগুলো ভন্তে নিজেই শিখিয়ে দিলেন তাদের। ভন্তে বেশ হাসিমুখে ফাং গ্রহণ করলেন। </p>
	<p class="txt">যেহেতু এই প্রথম বনভন্তেকে ফাং করে নিজ বাড়িতে তথা সমতলে নিয়ে যাওয়া হচ্ছে, সেই হেতু স্মৃতিময়ী বড়ুয়াদের পূর্ব অভিজ্ঞতা নেই। ভন্তেকে কীভাবে নিয়ে যাবে, ভন্তের জন্য কীরূপ ব্যবস্থাপনার প্রয়োজন হবে? এসব বিষয়ে তারা রাজবন বিহারের সংশ্লিষ্ট দায়ক-দায়িকাদের সহযোগিতা চাইলেন। বিশেষত ডিপুটি ম্যাজিস্ট্রেট বাবু জ্যোতির্ময় চাকমার সঙ্গে এ ব্যাপারে আলোচনা করা হলো। ম্যাজিস্ট্রেট বাবুও সর্বাত্মক সহযোগিতা করার আশ্বাস দিলেন।</p>
	<p class="txt">‘ধনীরাম বড়ুয়ার বাড়িতে বনভন্তে আসছেন’ এই সংবাদ পুরো গহিরা এলাকায় ছড়িয়ে পড়ল। অমনি পূজ্য ভন্তের বিভিন্ন গুণ, জ্ঞান ও অলৌকিক শক্তির কথা আলোচনা হতে লাগল নানাভাবে। বড়ুয়াদের পাশাপাশি স্থানীয় মুসলিম লোকজনের মাঝেও বনভন্তেকে নিয়ে কৌতূহল সৃষ্টি হলো দারুণভাবে। তারা অধীর আগ্রহে অপেক্ষা করতে লাগলেন ফাং-এর দিনটির জন্য। সবার মনে একই চাওয়া, সাধনাসিদ্ধ মহাপুরুষ বনভন্তেকে এক নজর হলেও দেখতে হবে। অন্যদিকে ধনীরাম বড়ুয়ার বাড়িতে যাবতীয় প্রস্তুতিমূলক কাজ চলতে লাগল অনুষ্ঠানের এক সপ্তাহ আগে থেকে। একটা উৎসবমুখর পরিবেশে প্রতিটি কাজ সম্পন্ন হতে থাকল। ‘বনভন্তে এ বাড়িতে আসবেন, এখানে উপবেশন করবেন’ ভাবতেই স্মৃতিময়ী বড়ুয়ারা পুরো বাড়িতে কেমন যেন একটা পবিত্রতা ও প্রশান্তির আমেজ অনুভব করতে থাকেন।</p>
	<p class="txt">ধনীরাম বড়ুয়ার মেয়ে সুনন্দা বড়ুয়া সেদিনের কথা স্মরণ করে বলেন, বনভন্তে আমাদের বাড়িতে আসবেন ভেবে আমার ছোটো হৃদয়ে সে কী আনন্দ! সেই আনন্দের মাঝে হঠাৎ আমার মনে উদয় হয়, আমি ভন্তেকে কী দান দেবো? অমনি মাকে বললাম, মা, ভন্তে তো আমাদের বাড়িতে আসছেন। আমি ভন্তেকে কী দান দেবো। মা বললেন, তুমি যা দান দিতে চাও, তাই দিতে পার। বল, কী দান দিবে? আমি সেটার ব্যবস্থা করে দিচ্ছি। আমি একবার বলি, মা, আমি ভন্তেকে একটা বুদ্ধমূর্তি দান দেবো। আরেকবার বলি, মা, একটা চীবর দান দেবো। মা বললেন, কোনটা দান দেবে সিদ্ধান্ত নে। শেষমেশ আমি চীবর দান দেওয়ার সিদ্ধান্ত নিই। তখন তো নতুন নতুন ধর্মাচরণ করা, তাই পরিবারের কারোর এতো জ্ঞান ছিল না। অথচ আমি একসঙ্গে বুদ্ধমূর্তি, চীবর, এমনকি আরও অন্যকিছু দান দিতে পারতাম। আমাদের সে-রকম সামর্থ্য তো ছিলই।</p>
	<p class="txt">বনভন্তেকে দর্শনের আশায় পাড়াপ্রতিবেশীরা এতটাই উতলা হন যে, তারা ভন্তের আগমনের তারিখ ঠিকমতো স্মরণে রাখতে পারলেন না। কেউ অনুষ্ঠানের দুদিন আগেই ধনীরাম বড়ুয়ার বাড়িতে এসে উপস্থিত হন, কেউ-বা অনুষ্ঠানের একদিন আগে। স্মৃতিময়ী বড়ুয়াদের সেসব উৎসুক লোকজনকে বারবার বলে দিতে হচ্ছে, পূজ্য বনভন্তে আজকে না, আগামী রবিবারে আসছেন। আপনারা সেদিন আসবেন। ফাং-এর একদিন আগে ডিপুটি ম্যাজিস্ট্রেট বাবু জ্যোতির্ময় চাকমা ও মিসেস জ্যোতির্ময় চাকমাসহ পনেরোজনের একটি দল ধনীরাম বড়ুয়ার বাড়িতে উপস্থিত হলেন বড়ুয়াবাবুর বিশেষ অনুরোধে। পুরো অনুষ্ঠানে যাতে পূজ্য বনভন্তের কোনো প্রকার অসুবিধা না হয়, সেই ব্যাপারে পরামর্শ-নির্দেশনা প্রদান করলেন তারা।</p>
	<p class="txt">ফাং-এ নির্দিষ্ট দিনে (ফেব্রুয়ারি মাসের প্রথমদিকে কোনো এক রবিবারে) পূজ্য বনভন্তে সশিষ্যে সকাল ৯টার দিকে গহিরা গ্রামে এসে পৌঁছালেন। পূজ্য ভন্তেকে একনজর দেখার জন্য ইতোমধ্যে ধনীরাম বড়ুয়ার বাড়ির আশপাশে হাজার হাজার স্বতঃস্ফূর্ত নরনারীর ঢল নামে। পুরো এলাকা লোকে লোকারণ্য হয়ে ওঠে। সামনে-পেছনে, ডানে-বামে সর্বদিকে কানায় কানায় পরিপূর্ণ নরনারী। এসব নরনারীর মধ্যে অনেক হিন্দু, মুসলিমও রয়েছেন। সবাই তীর্থের কাকের ন্যায় অধীর আগ্রহে ভন্তের আগমন অপেক্ষা করতে থাকেন। উৎসুক হয়ে রাস্তার দু’ধারে দাঁড়িয়ে থাকেন, কখন বনভন্তে এসে পৌঁছবেন এ ভেবে। যেই বনভন্তে এসে পৌঁছলেন, অমনি বিপুল জনতার মাঝে হুড়োহুড়ি শুরু হলো বনভন্তেকে একনজর দেখার জন্য। কাছে যেতে না পারলে দূর থেকে হলেও দেখার জন্য মরিয়া তারা। পেছন থেকে সামান্য করে দেখতে পেলেও তাদের মনে সে কী আনন্দ! ‘ওই তো বনভন্তে, ওই তো বনভন্তে’ বলে বলে তারা অপূর্ব পুলক শিহরণ অনুভব করতে থাকলেন। তাদের এই বনভন্তেকে দেখার হুড়োহুড়িতে কিছুক্ষণের জন্য চট্টগ্রাম-রাঙামাটি সড়কে গাড়ি চলাচল বন্ধ হয়ে গেল।</p>
	<p class="txt">গাড়ি থেকে নেমে পূজ্য বনভন্তে ধনীরাম বড়ুয়ার বাড়ির উঠোনে নির্মিত অনুষ্ঠানমঞ্চের নির্দিষ্ট আসনে উপবেশন করলেন। ভন্তের জ্ঞানদীপ্ত সৌম্যমূর্তি ও অতীন্দ্রিয়বিহারী মুখাবয়ব দেখে সমবেত জনতা মুগ্ধ হলেন। বুঝতে পারলেন সত্যই বনভন্তে মহাপুরুষ। যথাসময়ে অনুষ্ঠান শুরু হলো। দানোৎসর্গ শেষে পূজ্য ভন্তে সমবেত পুণ্যার্থীগণের উদ্দেশে ধর্মদেশনা প্রদান করা আরম্ভ করলেন। তিনি বিভিন্ন উপমা সহকারে কুশলকর্মের সুফল ও অকুশলকর্মের কুফল বর্ণনা করে ধর্মত জীবনযাপন করতে উদ্বুদ্ধ, অনুপ্রাণিত করেন। ভন্তে আরও বলেন, তোমরা যে-কোনো পুণ্যানুষ্ঠান করার সময় ‘আমি একাই সম্পাদন করবো, অন্য কাউকে আমার পুণ্যকর্মে অংশীদার করাবো না’ এরূপ মনোভাব পোষণ করবে না। কেউ যদি এক টাকা প্রদান করেও পুণ্যকর্মে অংশীদার হতে চাই, তাকেও সুযোগ দিবে। এভাবে অন্যদের পুণ্যকর্ম করতে সহায়তা করলে, স্বীয় পুণ্যের পরিমাণ বৃদ্ধি পায়। পূজ্য ভন্তে বুদ্ধজ্ঞানজাত অভিজ্ঞায় সহজ, সরলভাবে সঠিক বুদ্ধধর্মের স্বরূপ তুলে ধরে অনেকক্ষণ পর্যন্ত ধর্মদেশনা প্রদান করলেন। এই ধর্মদেশনা শ্রবণ করে সমবেত পুণ্যার্থীগণ বিমুগ্ধ, পরিতৃপ্ত হলেন।</p>
	<p class="txt">অপরাহ্ণেও ধর্মানুষ্ঠান চলল। পূজ্য ভন্তে এবারও অনেকক্ষণ পর্যন্ত ধর্মদেশনা প্রদান করে সমবেত পুণ্যার্থীগণের অন্তরে ধর্মীয় জ্ঞান, প্রজ্বলন করে দেয়ার প্রচেষ্টা করেন। মানুষের দৈনন্দিন জীবনে ঘটে যাওয়া বিভিন্ন ঘটনাকে উদাহরণ হিসেবে তুলে ধরে সদ্ধর্ম আচরণের অপরিহার্যতা বর্ণনা করেন। ভন্তের দেশনা শুনতে শুনতে পুণ্যার্থীগণ যেন মনে মনে বলে উঠলেন—কী সুন্দর দেশনা! আপনি আজ আমাদের সত্যপথের সন্ধান দিলেন। আপনি আমাদের পরম কল্যাণমিত্র। আমরা আজ থেকে আপনার শরণাগত উপাসক হলাম। পূজ্য ভন্তে স্মৃতিময়ী বড়ুয়াদের সদ্ধর্ম আচরণে উদ্বুদ্ধ, অনুপ্রাণিত ও আত্মপ্রত্যয়ী করে বেলা সাড়ে তিনটার দিকে গহিরা ত্যাগ করে রাজবন বিহারে প্রত্যাবর্তন করলেন।</p>
	<p class="txt">পূজ্য বনভন্তের সমতলে প্রথম ফাং বা ধর্মীয় সফরের কথা গহিরা এলাকাবাসীদের হৃদয়ে গভীরভাবে গেঁথে থাকল। তারা প্রায় সময় রাজবন বিহারে এসে পূজ্য ভন্তের সাক্ষাৎ লাভ ও ধর্মদেশনা শ্রবণ করে নিজেদের ধর্মীয় চেতনাবোধকে ঋদ্ধ করতে তৎপর থাকেন। ক্রমেই গহিরার লোকজন ভন্তের প্রতি শ্রদ্ধান্বিত হয়ে পড়লেন।</p>
	<p class="txt">১৯৮৩ কি ৮৪ সালের কথা। হালদা নদীর পাড়ভাঙার কবলে পড়ে অঙ্কুরিঘোনা জেতবনারাম বিহার রক্ষা করাটা সুকঠিন হয়ে যায়। এক কথায় দারুণ হুমকির মধ্যে পড়ে। বিহারের পাশে বয়ে যাওয়া হালদা নদীর পাড় ভাঙতে ভাঙতে বিহারের উঠোন পর্যন্ত এসে ঠেকে। বিহারকমিটি বিহারটি রক্ষা করার নির্ভরযোগ্য উপায় খুঁজে পাচ্ছে না কোনোভাবেই। একপর্যায়ে তাদের মাথায় একটা চিন্তা আসলো—আচ্ছা, বনভন্তেকে নিয়ে অনেক ঘটনার কথা শোনা যায়। তাঁর অলৌকিক শক্তির কারণে অমুক হয়েছে, সমুক হয়েছে ইত্যাদি ইত্যাদি। বিহারটি পাড় ভাঙার কবল থেকে রক্ষার জন্য তাঁকে ফাং করে নিয়ে আসলে কেমন হয়। হ্যাঁ, এটাই হতে পারে সবচেয়ে উত্তম পদক্ষেপ। এই ভেবে কমিটির কর্তাব্যক্তিগণ রাজবন বিহারে এসে পূজ্য বনভন্তেকে গহিরাস্থ অঙ্কুরিঘোনা জেতবনারাম বিহারে আয়োজিত এক ধর্মীয় অনুষ্ঠানে উপস্থিত থাকার ফাং করলেন। ভন্তে তাদের ফাং গ্রহণ করলেন। </p>
	<p class="txt">নির্ধারিত দিনে সকাল ৯টার দিকে বনভন্তে সশিষ্যে জেতবনারাম বিহারে পৌঁছলেন। অনেকক্ষণ ধরে অপেক্ষমাণ হাজার হাজার জনতা গগনবিদারী সাধুবাদ ধ্বনি ও বুদ্ধ কী? জয়! ধর্ম কী? জয়! সংঘ কী? জয়! বনভন্তে কী? জয়! বলে বলে জয়ধ্বনি প্রদান করে পূজ্য ভন্তেকে বরণ করে নিলেন। ভন্তে ধীর পদক্ষেপে অনুষ্ঠানমঞ্চে অগ্রসর হয়ে নির্দিষ্ট আসনে উপবেশন করলেন। অনুষ্ঠানমঞ্চটি একেবারে খালের তীরঘেঁষে তৈরি করা হয়েছে। অর্থাৎ হালদা নদীর পাড় ভাঙতে ভাঙতে যেখানে এসে ঠেকেছে, ঠিক সেখানে। জেতবনারাম বিহার পূর্বমুখী হলেও অনুষ্ঠানমঞ্চটি পশ্চিমমুখী। অনুষ্ঠানে সমবেত হাজার হাজার দায়ক-দায়িকা সতৃষ্ণ নয়নে চেয়ে রইলেন বনভন্তের মুখপানে। আর উৎসুক হয়ে রইলেন বনভন্তের ধর্মদেশনা শ্রবণ করার জন্য। দানোৎসর্গ শেষে পূজ্য ভন্তে সমবেত নরনারীর উদ্দেশে অমৃতময় ধর্মদেশনা প্রদান করা শুরু করেন। ভন্তে তাঁর সুকঠিন সাধনালব্ধ বুদ্ধজ্ঞানজাত জ্ঞানের আলোকে বিভিন্ন উপমা সহকারে সহজ, সরলভাবে বুদ্ধধর্মের মূলতত্ত্ব ব্যাখ্যা করে বিচিত্র ধর্মদেশনা করলেন অনেকক্ষণ ধরে। বনভন্তের এই অমৃতময় দেশনা শ্রবণ করে সমবেত পুণ্যার্থীগণ বিমুগ্ধ, বিমোহিত হলেন। সবাই মনঃপ্রাণ সমর্পিত হয়ে তাঁকে নিজেদের পরম গুরু হিসেবে মেনে নিলেন। দ্বিধাহীন চিত্তে স্বীকার করলেন, সত্যিই বনভন্তে একজন অনন্য মহাপুরুষ। অনুষ্ঠান শেষে পূজ্য বনভন্তে সশিষ্যে রাজবন বিহারে প্রত্যাবর্তন করলেন। অন্যদিকে অঙ্কুরিঘোনা জেতবনারাম বিহারের দায়ক-দায়িকাগণের মনোবাঞ্ছাও পূরণ হয়। বনভন্তে জেতবনারাম বিহারে পদার্পণ করার পর হতে বিহার বরাবর হালদা নদীর পাড় ভাঙা বন্ধ হয়ে যায়। জেতবনারাম বিহারটি হালদা নদীতে বিলীন হয়ে যাওয়া থেকে রক্ষা পায় পুরোপুরিভাবে। এখন পর্যন্ত সেই সময়ের প্রত্যক্ষদর্শী বড়ুয়া-হিন্দু-মুসলিম-নির্বিশেষে সবাই স্বীকার করেন, বনভন্তে জেতবনারাম বিহারে পদার্পণ করার পর হতে সেই যে বিহার বরাবর হালদা নদীর পাড় ভাঙা বন্ধ হয়ে গেছে, এখনো সেখানে পাড় ভাঙে না। পাড় না ভাঙার সেই ধারাটা সগর্বে অটুট রয়ে গেছে।৮ </p>
	<section class="ref">
	<div class="ref_title">পাদটীকা : </div>
	<div class="refbox">
	<p class="txt">১. তথ্যদাতা : বাবু বাধীধন চাকমা, বাবু অশ্বিনী কুমার চাকমা, বাবু সমীরণ চাকমা।</p>
	<p class="txt">২. তথ্যদাতা : বাবু মনিস্বপন দেওয়ান, বাবু সুদর্শন চাকমা, বাবু প্রভাত চন্দ্র চাকমা ও বাবু জ্যোতির্ময় চাকমা।</p>
	<p class="txt">৩. তথ্যদাতা : বাবু সুকৃতি দেওয়ান, নানিয়ারচর।</p>
	<p class="txt">৪. তথ্যদাতা : বাবু ললিত বরণ চাকমা, বাবু ধল কুমার চাকমা, বাবু প্রচারক চাকমা।</p>
	<p class="txt">৫. তথ্যদাতা : বাবু তুষার কান্তি চাকমা, বাবু সুমতি রঞ্জন চাকমা, মিস দীপ্তি চাকমা (কন্তি), বাবু বিনিময় খীসা।</p>
	<p class="txt">৬. তথ্যদাতা : মিসেস ভারতী রাণী খীসা, বাবু সাধন বিকাশ চাকমা।</p>
	<p class="txt">৭. তথ্যদাতা : বাবু অরুন কুমার চাকমা।</p>
	<p class="txt">৮. তথ্যদাতা : সুনন্দা বড়ুয়া, প্রকৌশলী নটু বড়ুয়া।</p>
	</div>
	</section>
	</div>
	<div class="react">
	</div>
	</div>
	<h1 class="title">শাখা বনবিহার ও বিশাল শিষ্যসংঘ গড়ে তোলায় বনভন্তের অনন্য অবদান</h1>
	<div class="post_box">
	<div class="post_txt">
	<p class="txt">ক. বনবিহার প্রতিষ্ঠা :</p>
	<p class="txt">পরম পূজ্য বনভন্তে বুদ্ধশাসনের উন্নতি, শ্রীবৃদ্ধির তরে আপন সাধনালব্ধ জ্ঞান জনসাধারণের হিতসুখের জন্য বিতরণ করতে বিভিন্ন স্থানে গিয়ে সদ্ধর্ম প্রচার করেন—তাঁর জীবনের এক বিশাল অংশ জুড়ে। এসব ধর্মীয় অনুষ্ঠানে হাজার হাজার নরনারী যোগদান করতেন স্বতঃস্ফূর্তভাবে। মোটকথা যেখানে বনভন্তে সেখানে অগণিত নরনারীর স্বতঃস্ফূর্ত উপচে পড়া ভিড়। সেই বিশাল জনসমুদ্রে তিনি সুউচ্চ পাহাড়ি ঝরনাধারার মতো অনর্গল অমৃতময় ধর্মদেশনা করতেন। উপস্থিত ধর্মপিপাসু নরনারী আগ্রহভরে দেশনা শ্রবণ করতেন এবং স্বীয় স্বীয় স্মৃতিভাণ্ডারে এই অপার্থিব সম্পদের দুষ্প্রাপ্য মালা গেঁথে নিতেন। এভাবে পূজ্য বনভন্তে পার্বত্যাঞ্চলের বৌদ্ধ জনগোষ্ঠীর ধর্মীয় জীবনে অন্ধবিশ্বাস, কুসংস্কার ও কুশিক্ষার মূলে আঘাত হেনে বুদ্ধধর্মের সঠিক শিক্ষা, উপদেশ, দিকনির্দেশনা প্রদান করে নিভু নিভু সদ্ধর্মকে উদ্দীপ্ত, আলোকিত করেন। তাঁর জ্ঞানময় ও পবিত্র সান্নিধ্যে ঘুণেধরা, অন্ধকুসংস্কারে দিশেহারা পার্বত্যাঞ্চলের বৌদ্ধ সম্প্রদায় খুঁজে পায় মৌলিক বুদ্ধধর্মের পুনরুত্থান বা নবজাগরণ। রচিত হয় বুদ্ধধর্মের এক জ্ঞানের আলোয় উদ্ভাসিত তথা আলোকোজ্জ্বল অধ্যায়, নতুন ইতিহাস। শুধু পার্বত্যাঞ্চলে নয়, ক্রমে সমতলেও তাঁর সদ্ধর্ম পুনর্জাগরণের ঢেউ ছড়িয়ে পড়ে। এরই ফলস্বরূপ তিনি এতদঞ্চলের আপামর জনসাধারণের মনোমন্দিরে মৌলিক বুদ্ধধর্মের নবপ্রবর্তনের যুগস্রষ্টা হিসেবে স্থান করে নেন পাকাপোক্তভাবে। এভাবে কঠিন পরিশ্রম তথা অনেক চেষ্টা-প্রচেষ্টার মাধ্যমে তিনি মৌলিক বুদ্ধধর্মের জোয়ার সৃষ্টি করতে সফলকাম হন।</p>
	<p class="txt">এটা বললে অত্যুক্তি হবে না যে, বনভন্তে তাঁর প্রাণসঞ্চারী সদ্ধর্ম প্রচারের ফলে পার্বত্যাঞ্চলে বুদ্ধযুগের আবহকে ফিরিয়ে আনতে সমর্থ হয়েছেন। সদ্ধর্ম পুনর্জাগরণের এই গতিময়তায় তাঁকে ভিত্তি করে পার্বত্যাঞ্চলে ও ভারতের কয়েক প্রদেশে মিলে প্রায় দেড় শতাধিক শাখা বনবিহার, ভাবনাকেন্দ্র, অরণ্য কুটির গড়ে ওঠে। অন্যদিকে বনভন্তেও জানেন যে, তাঁর বহু প্রচেষ্টায় সৃষ্টি করা মৌলিক বুদ্ধধর্মের পুনর্জাগরণের জোয়ারকে সক্রিয়, সুরক্ষা করতে হলে বিভিন্ন স্থানে শাখা বনবিহার প্রতিষ্ঠা করা প্রয়োজন। সেই শাখা বনবিহারের মাধ্যমে সেসব এলাকায় মৌলিক বুদ্ধধর্মের শিক্ষা-উপদেশ প্রদান করা সহজতর হবে। শাখা বনবিহারে অবস্থানরত শিষ্যগণ সেসব এলাকার লোকজনকে সদ্ধর্ম চর্চা ও অনুশীলন করার জন্য অনুপ্রাণিত, উৎসাহিত, উদ্বুদ্ধ করতে পারবেন নিরবচ্ছিন্নভাবে। এভাবে মৌলিক বুদ্ধধর্মের পুনর্জাগরণের গতি বেগবান ও সুরক্ষিত হবে।<br class="calibre2">&nbsp;</p>
	<p class="txt">বুদ্ধের শাসনদরদী বনভন্তে এসব বিষয় অনুধাবন করেন অত্যন্ত গুরুত্বের সঙ্গে। এ ব্যাপারে তিনি দূরদৃষ্টিপ্রসূত, প্রাজ্ঞ ও সুপরিকল্পিত পদক্ষেপ গ্রহণস্বরূপ বিভিন্ন এলাকার ধর্মপ্রাণ দায়ক-দায়িকাবৃন্দ তাদের এলাকায় শাখা বনবিহার প্রতিষ্ঠা করার অনুমতি প্রার্থনা করলে, সেই প্রার্থনা অনুমোদন করেন। এভাবে বনভন্তে সদ্ধর্মশাসনের বিস্তৃতি ও সুরক্ষাকামী হয়ে শুরু করেন বিভিন্ন স্থানে শাখা বনবিহার প্রতিষ্ঠা করার এক মহৎ উদ্যোগ, যা তাঁর জীবনের আরেকটি গৌরবোজ্জ্বল অধ্যায়। প্রথম শাখা বনবিহার প্রতিষ্ঠা করা হয় বন্দুকভাঙ্গা মৌজাস্থ বন্দুককুনা মোন বা যমচুগ নামক পাহাড়ের চূড়ায়। পূজ্য বনভন্তের দেশনায় সদ্ধর্ম আচরণে উদ্বুদ্ধ হয়ে বন্দুকভাঙ্গা মৌজার ও কাচালং এলাকার লোকজন যমচুগ পাহাড়ের ওপর একটা শাখা বনবিহার প্রতিষ্ঠার প্রয়োজনীয়তা উপলব্ধি করেন সেই ১৯৮২ সালে। যমচুগে শাখা বনবিহার প্রতিষ্ঠা করা হলে চারপাশের এলাকাবাসীরা যেমন ব্যাপকভাবে উপকৃত হবেন, তেমনি সেখানে অবস্থানরত ভিক্ষু-শ্রামণেরাও গভীর অরণ্যের নির্জন, নিরিবিলি পরিবেশে ভাবনা অনুশীলন করার সুযোগ পাবেন; এই বিবেচনায় তারা যমচুগে একটি শাখা বনবিহার নিমাণ করার অনুমতি প্রার্থনা করলেন বনভন্তের কাছে। তাদের কথা শুনে পূজ্য ভন্তে অত্যন্ত সন্তুষ্ট হয়ে প্রার্থনা অনুমোদন করলেন। বিহারের নির্মাণকাজ সমাপ্ত হলে সশিষ্যে যমচুগে গমন করে ২৪ মে ১৯৮২ খ্রিষ্টাব্দ, রোজ রবিবারে রাজবন বিহারের প্রথম শাখা বনবিহার উদ্বোধনের ঘোষণা করেন। বিহারের নামকরণ করা হলো ‘যমচুগ বনাশ্রম ভাবনাকেন্দ্র’। এরপর ১৯৯২ সালের ২০ নভেম্বর রোজ শুক্রবারে পূজ্য বনভন্তের নিজ হাতে লিখিত অনুমোদনের মাধ্যমে জুরাছড়ি উপজেলায় প্রতিষ্ঠা করা হয় সুবলং শাখা বনবিহার। এভাবে সদ্ধর্মপ্রাণ দায়ক-দায়িকাদের উদ্যোগে বিভিন্ন জায়গায় একের পর এক শাখা বনবিহার প্রতিষ্ঠা হতে থাকে, পূজ্য বনভন্তের অনুমতি নিয়ে। অন্যদিকে বনভন্তের সুদীর্ঘকালব্যাপী আরণ্যিক জীবনের গৌরবময় কথা স্মরণ করে অরণ্যের নির্জন পরিবেশে বিবেককামী ভাবনারত ভিক্ষু-শ্রামণকে নিয়ে গড়ে উঠে ভাবনাকেন্দ্র ও অরণ্য কুটির। </p>
	<p class="txt">বর্তমানে পুরো পার্বত্যাঞ্চল ও ভারতের কয়েকটি প্রদেশে মিলে ১৭৮টি শাখা বনবিহার, ভাবনাকেন্দ্র, অরণ্য কুটির গড়ে উঠেছে। তন্মধ্যে রাঙামাটি পার্বত্য জেলায় রয়েছে ১১৫টি। উপজেলাভিত্তিক হিসেবে—রাঙামাটি সদর উপজেলায় ২৭টি, বাঘাইছড়ি উপজেলায় ২১টি, লংগদু উপজেলায় ১২টি, বরকল উপজেলায় ১৩টি, জুরাছড়ি উপজেলায় ১৬টি, নানিয়ারচর উপজেলায় ১৮টি, বিলাইছড়ি উপজেলায় ৬টি, কাউখালী উপজেলায় ৪টি। খাগড়াছড়ি পার্বত্য জেলায় রয়েছে ৪১টি। উপজেলাভিত্তিক হিসেবে—খাগড়াছড়ি সদর উপজেলায় ১২টি, পানছড়ি উপজেলায় ১৪টি, দীঘিনালা উপজেলায় ৭টি, লক্ষ্মীছড়ি উপজেলায় ২টি, মানিকছড়ি উপজেলায় ১টি, গুইমারা উপজেলায় ১টি। বান্দরবন পার্বত্য জেলায় জেলা সদরে রয়েছে ২টি। চট্টগ্রাম জেলায় রয়েছে ৩টি। রাজধানী ঢাকাস্থ সাভারে রয়েছে ১টি। এ ছাড়া পার্শ্ববর্তী দেশ ভারতের ত্রিপুরা প্রদেশে রয়েছে ৬টি, মিজোরাম প্রদেশে ৪টি, অরুণাচল প্রদেশে ৩টি, আসাম প্রদেশে ১টি, বিহার প্রদেশে ১টি। এসব শাখা বনবিহার, ভাবনাকেন্দ্র ও অরণ্য কুটিরগুলো স্ব স্ব এলাকায় মৌলিক বুদ্ধধর্ম অনুশীলন, চর্চার আদর্শকেন্দ্র এবং সদ্ধর্ম উন্নতি-শ্রীবৃদ্ধির তরে পথিকৃৎ ভূমিকা পালন করে যাচ্ছে। উল্লেখযোগ্য কয়েকটি শাখা বনবিহার, ভাবনাকেন্দ্র, অরণ্য কুটিরের কিছু আলোচনা করছি।</p>
	<p class="txt">আর্যবন বিহার, ধর্মপুর—এটি খাগড়াছড়ি পার্বত্যজেলা শহরের উপকণ্ঠে প্রতিষ্ঠিত শাখা বনবিহার। খাগড়াছড়ি শহর হতে সাড়ে তিন কিলোমিটার উত্তরে, খাগড়াছড়ি-পানছড়ি সড়ক-এর পূর্বপার্শ্বে অনুচ্চ এক টিলার ওপর অবস্থিত। ১১.৫১ একর পরিমাণ ভূমির ওপর গড়ে ওঠা আর্যবন বিহারকে প্রধান শাখা বনবিহার হিসেবে অনুমোদন করেন বনভন্তে। ১৯৯৫ সালের ২৭ জানুয়ারি, রোজ শুক্রবারে বিহারটি স্থাপিত হয়। উল্লেখ্য যে, একদা খাগড়াছড়ি সদরস্থ মহাজন পাড়ার জনবল বৌদ্ধ বিহারের এক ধর্মানুষ্ঠানে পূজ্য বনভন্তে একটি ইচ্ছা প্রকাশ করে বলেন, ‘খাগড়াছড়ি শহরের উপকণ্ঠে রাজবন বিহারের একটা শাখা বনবিহার প্রতিষ্ঠা হলে আমার (খাগড়াছড়িতে) সদ্ধর্ম প্রচার করা সুবিধা হতো।’ ভন্তের সেদিনের কথায় খাগড়াছড়িস্থ সদ্ধর্মপ্রাণ দায়ক-দায়িকাবৃন্দ বিশেষভাবে উৎসাহিত, অনুপ্রাণিত হয়ে আর্যবন বিহার প্রতিষ্ঠা করেন। বিহারটির নির্মাণকাজ সমাপ্ত হলে বনভন্তে প্রমুখ অনুত্তর পুণ্যক্ষেত্র ভিক্ষুসংঘকে দান করেন শাখা বনবিহার হিসেবে। বিহারটি প্রতিষ্ঠা হবার পর থেকে খাগড়াছড়ি সদরের আমজনতার সদ্ধর্ম আচরণে পথিকৃতের ভূমিকা পালন করে যাচ্ছে। </p>
	<p class="txt">যে কথাটি না বললে নয়। বনভন্তে রাজবন বিহারে স্থায়ীভাবে অবস্থানের পর থেকে আর অন্য কোনো বিহারে বর্ষাবাস যাপন করেন নি। তবে তিনি এই নিয়ম ব্যতিক্রম ঘটান, আর্যবন বিহারের জন্য। ১৯৯৯ সালের বর্ষাবাস যাপনসহ একটানা চার মাসের অধিক অবস্থান করেন এই আর্যবন বিহারে।</p>
	<p class="txt">দীঘিনালা বনবিহার—পূজ্য বনভন্তের দীর্ঘ দশ বছর যাবৎ সাধনা করার স্মৃতিকে ধরে রাখার জন্য বিহারটি প্রতিষ্ঠিত হয় বলা যায়। দীঘিনালা থানার দক্ষিণ-পশ্চিম কোনায় যেই অরণ্যপরিবেষ্টিত টিলার ওপর বনভন্তের কুটির ছিল, সেখানে বিশাল পরিসরে শাখা বনবিহার প্রতিষ্ঠা করা হয়। ১৯৯৮ সালে বনভন্তের স্মৃতিধন্য ও দ্বিতীয় সাধনাপীঠে ‘দীঘিনালা বনবিহার’ প্রতিষ্ঠা করে দীঘিনালা এলাকাবাসীরা যেন তাদের পুরোনো সুনাম ও ঐতিহ্য ফিরিয়ে আনতে সক্ষম হন। দৃপ্তকণ্ঠে বলার সুযোগ হয়—আমরা সেই ১৯৬০ সাল হতে বনভন্তের সান্নিধ্য পেয়েছি। আরে, আমরা তো বনভন্তের বহু পুরোনো দায়ক-দায়িকা! ১৩ একর পরিমাণ ভূমির ওপর গড়ে ওঠা বিহারটি প্রাকৃতিক সৌন্দর্যে ভরপুর এবং সুন্দর পরিকল্পনায় সাজানো। বলা চলে বিহারের পুরো পরিবেশ বেশ নান্দনিক সাজসজ্জায় সুশোভিত।</p>
	<p class="txt">শান্তিপুর অরণ্য কুটির—খাগড়াছড়ি পার্বত্য জেলার পানছড়ি উপজেলাস্থ নিবিড় বনছায়া, সুন্দর মনোরম পরিবেশে গড়ে ওঠা সুবিশাল প্রতিষ্ঠানের নাম শান্তিপুর অরণ্য কুটির। পানছড়ি উপজেলা সদর হতে ৫ কিলোমিটার দক্ষিণে, চেঙ্গী নদীর পশ্চিমপ্রান্তে শান্তিপুর গ্রামের পশ্চিমদিকে অনুচ্চ ছোটো ছোটো টিলার ওপর প্রতিষ্ঠিত শান্তিপুর অরণ্য কুটির। বিশাল এলাকাবিশিষ্ট সবুজ অরণ্যে আবৃত শান্তিপুর অরণ্য কুটির প্রতিষ্ঠিত হয় ১৯৯৯ সালের ২৯ মার্চ, রোজ সোমবারে। বলা বাহুল্য যে, ১৯৯৯ সালে যখন এটি প্রতিষ্ঠিত হয়, তখন শুধু একটি কুটির ছিল বলেই এর নামকরণ করা হয়েছে শান্তিপুর অরণ্য কুটির। এই প্রতিষ্ঠানের মোট ভূমির পরিমাণ দেড়শো একরেরও বেশি। শান্তিপুর অরণ্য কুটিরের সব চাইতে আকর্ষণীয় ও শোভাবর্ধনকারী প্রতীক হলো সাড়ে ৪৮ ফুট উচ্চতাবিশিষ্ট মহামতি গৌতম বুদ্ধের মূর্তি। প্রাণবন্ত প্রকৃতির মাধুর্যে গজিয়ে ওঠা ঘন গাছগাছালির ফাঁকে ফাঁকে দায়ক-দায়িকাগণের প্রদত্ত শ্রদ্ধাদানে নির্মিত পাকা স্থাপনাগুলো দেখতে সত্যিই নয়নাভিরাম। প্রতিষ্ঠানের সুবিশাল এলাকার প্রাকৃতিক পরিবেশ অধিকতর সুন্দর ও প্রকৃতির ভারসাম্য রক্ষার জন্য নানাজাতের মূল্যবান বনজ, ঔষধী বৃক্ষরাজির সৃজিত বাগানগুলোও অনেকের নজর কেড়ে নেয়। শান্তিপুর অরণ্য কুটির প্রতিষ্ঠার পর হতে সাম্য, মৈত্রীর প্রতীক হিসেবে এই অঞ্চলে ধর্মীয় তথা সর্বক্ষেত্রে জ্ঞান, সত্য ও পারস্পরিক সম্প্রীতি, সুসম্পর্ক এবং সৌহার্দ্য বজায় রাখতে অবদান রেখে চলছে। বর্তমানে এই প্রতিষ্ঠানটি একদিকে পবিত্র ধর্মীয় পীঠস্থান অন্যদিকে দর্শনীয় স্থান হিসেবে পরিচিতি লাভ করেছে।</p>
	<p class="txt">কাচালং আর্যপুর ধর্মোজ্জ্বল বনবিহার—বাঘাইছড়ি উপজেলা সদর হতে প্রায় ৩ কি.মি. দক্ষিণে ৩নং বাঘাইছড়ি ইউনিয়নের বাঘাইছড়ি গ্রামের অনতিদূরে অনুচ্চ পাহাড়ের ওপর অবস্থিত এটি। বিহারের আওতায় রয়েছে ৩৬ একর পরিমাণ পাহাড়ি ভূমি। বনভন্তের প্রাণসঞ্চারী সদ্ধর্মের শিক্ষা ও অপরিসীম জ্ঞান, গুণের আদর্শে উদ্বুদ্ধ হয়ে কাচালং এলাকার সদ্ধর্মপ্রাণ নরনারীবৃন্দ এই শাখা বনবিহার প্রতিষ্ঠার উদ্যোগ নেন। ১৯৯৬ সালের ২৫ জানুয়ারি, রোজ বৃহস্পতিবারে বনভন্তে প্রমুখ অনুত্তর পুণ্যক্ষেত্র ভিক্ষুসংঘকে দান করার মাধ্যমে নব নির্মিত ‘কাচালং আর্যপুর ধর্মোজ্জ্বল বনবিহার’ রাজবন বিহারের শাখা বনবিহার হিসেবে স্বীকৃতি লাভ করে। বিহারটি প্রতিষ্ঠার জন্য বনভন্তের দ্বিতীয় জ্যেষ্ঠশিষ্য শ্রীমৎ ভৃগু মহাস্থবির গুরুত্বপূর্ণ অবদান রাখেন। তিনি বিহারের প্রতিষ্ঠাতা অধ্যক্ষ হিসেবে দায়িত্ব পালন করেন প্রায় বারো বছর পর্যন্ত। ‘কাচালং আর্যপুর ধর্মোজ্জ্বল বনবিহার’ প্রতিষ্ঠা হবার পর কাচালং এলাকার আমজনতা সদ্ধর্মের প্রতি আকৃষ্ট হন। বিশুদ্ধ ধর্মের আকর্ষণে তাদের সত্য অনুসন্ধানী অন্তর উদ্বুদ্ধ হয়। ফলে তারা স্বতঃপ্রণোদিত হয়ে ছুটে আসতে থাকেন সদ্ধর্মের বেদীমূলে—এ বিহারের শ্রদ্ধাবান দায়ক হয়ে। এভাবে কাচালং আর্যপুর ধর্মোজ্জ্বল বনবিহারটি কাচালং এলাকার বৌদ্ধ জনতার সদ্ধর্ম আচরণে পথিকৃতের ভূমিকা পালন করতে সক্ষম হয়। পরে এ বিহার কাচালং-এর কেন্দ্রিয় বনবিহারে পরিণত হয়।</p>
	<p class="txt">সুবলং শাখা বনবিহার—জুরাছড়ি উপজেলা সদরের দেড় কি দুই কি.মি. দূরে, পশ্চিম-দক্ষিণ দিকের এক অনুচ্চ পাহাড়ের ওপর গড়ে উঠছে এই প্রতিষ্ঠানটি। ১৯৯২ সালের ২০ নভেম্বর, রোজ শুক্রবারে পূজ্য বনভন্তের লিখিত অনুমোদনের মাধ্যমে বিহারটি প্রতিষ্ঠিত হয়। বিহারের আওতায় রয়েছে সর্বমোট ১৩ একর পাহাড়ি ভূমি। বাবু প্রবর্তক চাকমা, বাবু সুশান্ত চাকমা, বাবু প্রচারক চাকমা, বাবু ভবেন্দু বিকাশ চাকমা, বাবু অর্ধেন্দু বিকাশ চাকমা, বাবু নলিনী রঞ্জন চাকমা, বাবু সুষমা কুমার চাকমা মিলে পুরো বিহারের আওতাভুক্ত ভূমি দান করেন। শাখা বনবিহার প্রতিষ্ঠার ক্রম অনুযায়ী হিসেব করলে সুবলং শাখা বনবিহারের নাম দ্বিতীয় স্থানে উঠে আসে, সন্দেহ নেই। কারণ এই বিহার প্রতিষ্ঠা হবার আগে রাজবন বিহারের শাখা হিসেবে কেবল যমচুগ বনাশ্রম ভাবনাকেন্দ্রটি প্রতিষ্ঠিত হয়েছিল। সুবলং শাখা বনবিহার প্রতিষ্ঠার পর থেকেই জুরাছড়ি এলাকার জনসাধারণের মাঝে সদ্ধর্ম আচরণের চেতনাবোধ জাগিয়ে দিতে অনন্য ভূমিকা পালন করে যাচ্ছে। বিহারের পুরো এলাকা সুপরিকল্পনার মাধ্যমে নান্দনিক সাজসজ্জায় সুশোভিত করার কাজ এগিয়ে যাচ্ছে। বর্তমানে নির্মাণাধীন ১৪০ ফুট  ৪০ ফুট বিল্ডিং-এর ওপরে স্থাপিত দৈর্ঘে ১২৬ ফুট আর চওড়ায় ২৯ ফুটবিশিষ্ট সিংহশয্যায় শায়িত নান্দনিক সৌন্দর্যে ভরা মহাকরুণার আধার গৌতম বুদ্ধের মূর্তি-এর নির্মাণকাজ সমাপ্ত হলে সুবলং শাখা বনবিহারের আকর্ষণ, গুরুত্ব নিঃসন্দেহে আর অনেকগুণ বৃদ্ধি পাবে।</p>
	<p class="txt">তিনটিলা বনবিহার—এটি পূজ্য বনভন্তের ১৯৭০ সাল হতে ১৯৭৭ সালের প্রথমার্ধ পর্যন্ত অবস্থান করার স্মৃতিধন্য বিহার। পূজ্য ভন্তে ১৯৭৭ সালে এই বিহার হতে সশিষ্যে রাজবন বিহারে চলে আসলে বিহারটি অনেক বছর যাবৎ প্রায় পরিত্যক্ত অবস্থায় ছিল। পরে ১৯৯৪ সাল হতে রাজবন বিহার হতে ভিক্ষুসংঘ গমনপূর্বক অবস্থান করা শুরু করেন। লংগদু উপজেলা সদরের অনতিদূরে, উত্তর-পূর্ব কোনায় কাচালং নদীর স্বচ্ছ জল পরিবেষ্টিত, ছায়া সুনিবিড়, বিবেকপ্রিয় অনুচ্চ এক টিলার ওপর গড়ে উঠেছে তিনটিলা বনবিহার। সাড়ে ১৭ একর পরিমাণ পাহাড়ি ভূমিতে প্রতিষ্ঠিত বিহার এলাকায় রয়েছে বনভন্তের সর্বঋতুতে নিরুপদ্রবে বাসোপযোগী ও বনভন্তের জীবনে দান পাওয়া প্রথম পাকা বিহার ভবন—বুদ্ধগয়ার মহাবোধি বিহারের অনুকরণে নির্মিত। এ ছাড়াও রয়েছে বনভন্তে জীবনে প্রথম দান পাওয়া চঙ্ক্রমণ-ঘর। শুধু বনভন্তের জীবনে কেন, এই চঙ্ক্রমণ-ঘরের আগে বাংলাদেশে কোথাও পাকা চঙ্ক্রমণ-ঘর ছিল না। তবে হ্যাঁ, সেই চঙ্ক্রমণ-ঘরটি বর্তমানে আর সেই পূর্বের অবিকল অবস্থায় নেই।</p>
	<p class="txt">রত্নাঙ্কুর বনবিহার—নানিয়ারচর উপজেলা সদর হতে দুই কি আড়াই কি.মি. দূরে, উত্তর-পূর্বদিকে অনুচ্চ পাহাড়ি টিলার ওপর প্রতিষ্ঠিত বিহারটি। বিহারের আওতায় রয়েছে ৩৫ একর পরিমাণ পাহাড়ি ভূমি। পুরো বিহার এলাকাটি প্রাকৃতিকভাবে গজিয়ে ওঠা সবুজ গাছগাছালিতে আবৃত। এই রত্নাঙ্কুর বনবিহার ১৯৯৮ সালের ১৩ ফেব্রুয়ারি, রোজ বৃহস্পতিবার, পবিত্র মাঘী পূর্ণিমা তিথিতে বনভন্তে প্রমুখ অনুত্তর পুণ্যক্ষেত্র ভিক্ষুসংঘকে দান করার মাধ্যমে শাখা বনবিহারের স্বীকৃতি লাভ করে। বিহারটি প্রতিষ্ঠার ক্ষেত্রে শ্রীমৎ বিশুদ্ধানন্দ মহাস্থবিরের অবদান অনস্বীকার্য। রত্নাঙ্কুর বিহার প্রতিষ্ঠার পর হতে নানিয়ারচরের বৌদ্ধ জনসাধারণের ধর্মীয় জীবনে অনন্য ভূমিকা রেখে চলছে।</p>
	<p class="txt">ধনপাতা সাধনা বনবিহার—পূজ্য বনভন্তের এগারো বছরব্যাপী অপরিসীম ত্যাগময় সাধনা করার স্থানকে স্মৃতিতে চির জাগরূক ও তাঁর সাধনাকে শ্রদ্ধা জানাতে ১৯৯৯ সালে প্রতিষ্ঠা করা হয় বিহারটি। রাঙামাটি শহর থেকে প্রায় ১৫ কি.মি. দক্ষিণে আর কাপ্তাই সদর হতে ১০ কি.মি. উত্তরে চারদিকে কর্ণফুলী নদীর স্বচ্ছ জল পরিবেষ্টিত অনুচ্চ এক পাহাড়ের ওপর বিহারটি প্রতিষ্ঠিত। বিহারের আওতায় রয়েছে সর্বমোট ৪ একর পাহাড়ি ভূমি। এখানে রয়েছে বনভন্তের এগারো বছরের সাধনাস্থানটির স্মৃতি বহনকারী বোধিবৃক্ষ। উল্লেখ্য, ১৯৬০ সালে ধনপাতা ত্যাগ করার কিছুদিন আগে বনভন্তে বোধিবৃক্ষটি রোপণ করতে নির্দেশ দেন। যাতে করে তাঁর সাধনাস্থানটি কালের গর্ভে হারিয়ে না যায়। বিহারভিটার শিখরের উচ্চতা দুশো ফিটের মতো। শিখর হতে চারটা শিরা (ক্রমশ) নীচের দিকে নেমে গেছে। পূর্বদিকে যেই শিরাটা নেমে গেছে, সেই শিরার প্রায় শেষপ্রান্তে রয়েছে বনভন্তের এগারো বছরের সাধনাস্থানে স্মৃতিবহনকারী বোধিবৃক্ষটি আর ভন্তের সে-সময়কার সাধনা কুটিরের স্থানটি।</p>
	<p class="txt">রাজবন ভাবনাকেন্দ্র—প্রব্রজিত জীবনের প্রকৃত আবাসস্থল অরণ্যের নির্জনতায় অবস্থান করার শিক্ষা এবং দুঃখমুক্তি নির্বাণ লাভ ত্বরান্বিত করার তাগিদে প্রতিষ্ঠিত করা হয় বনভন্তের শিষ্যসংঘের এই সাংঘিক ভাবনাকেন্দ্রটি। ১৯৯৭ সালের প্রথমদিকে প্রতিষ্ঠার সময় স্বল্প পরিসরের এলাকা নিয়ে শুরু হলেও বর্তমানে প্রায় একশত একর পরিমাণ পাহাড়ি ভূমি এ প্রতিষ্ঠানের আওতায় রয়েছে। রাঙামাটি শহর হতে ১৫ কি.মি. দূরে, রাঙামাটি-খাগড়াছড়ি সড়ক ধরে কিছুদূর এগোনোর পর পূর্বদিকে সামান্য উঁচু পাহাড় বেয়ে পৌঁছা যায় এ রাজবন ভাবনাকেন্দ্রে। প্রকৃতির অন্তরঙ্গতায় ভরপুর এ ভাবনাকেন্দ্রে পা ফেলতেই এর বৃক্ষপরিবেষ্টিত ছায়াঘেরা শান্ত স্নিগ্ধ পরিবেশ মুহূর্তেই অন্তর্জগৎকে উদার, প্রশান্তিতে করে প্লাবিত। অনুচ্চ পাহাড়ের গায়ে গড়ে ওঠা অসংখ্য গাছপালা আর গাঢ় নীরবতায় আচ্ছন্ন রাজবন ভাবনাকেন্দ্র যেন মুক্তিকামীগণকে আহ্বান জানাতে প্রস্তুত। ভাবনাকেন্দ্রে প্রতি বছর ভিক্ষু-শ্রামণ ও দায়ক-দায়িকাগণের জন্য আলাদা আলাদাভাবে বিদর্শন ভাবনা কোর্স পরিচালিত হয়। তন্মধ্যে ভিক্ষু-শ্রামণের জন্য দুটি (একটি এক মাসের, অন্যটি পনেরো দিনের) আর দায়ক-দায়িকাগণের জন্য তিনটি (এক সপ্তাহের) কোর্স। রাজবন ভাবনাকেন্দ্রের অপূর্ব প্রাকৃতিক সৌন্দর্য ও নিবিড় নির্জনতা উপভোগ করতে করতে চাইলে লোভ-লালসা ও সংকীর্ণতায় আবদ্ধ মনকে নিয়ে যেতে পারবেন পবিত্র, মহান ও অসীম, অনন্ত জ্ঞানের পানে।</p>
	<p class="txt">ফুরমোন সাধনাতীর্থ আন্তর্জাতিক বন ধ্যানকেন্দ্র—রাঙামাটি পার্বত্য জেলার সর্বোচ্চ গিরিশৃঙ্গের নাম ফুরমোন। সমুদ্রপৃষ্ঠ হতে এর উচ্চতা ১৫১৮ ফুট। এই গিরিশৃঙ্গের পৃষ্ঠদেশে প্রায় ২০০ একর পরিমাণ উঁচু পাহাড়ি ভূমিতে গড়ে উঠেছে ফুরমোন সাধনাতীর্থ আন্তর্জাতিক বন ধ্যানকেন্দ্র। ১৯৯২ সালের প্রথমদিকে পূজ্য বনভন্তের অনুমোদনক্রমে এই প্রতিষ্ঠানের গোড়াপত্তন হয়। ভৌগলিক অবস্থান হিসেবে এ প্রতিষ্ঠানটি রাঙামাটি শহর হতে ১৫ কি ১৬ কি.মি. দূরত্বে, একদিকে সাপছড়ি ও শুকরছড়ি মৌজা অন্যদিকে ঘাগড়া ও কচুখালি মৌজা—এই চার মৌজার সীমানার মধ্যবিন্দুতে অবস্থিত। প্রতিষ্ঠানের অবকাঠামোগত কার্যক্রম এখনো পরিপূর্ণতা পায়নি, চলমান রয়েছে। সুবিশাল এলাকাযুক্ত এ ধ্যানকেন্দ্রের গাছ-বাঁশের ফাঁকে ফাঁকে নির্মিত কুটিরগুলো দেখলে প্রাচীনকালের তপোবনের কথা স্মরণ করে দেয়। এখানে রয়েছে প্রাকৃতিকভাবে জন্মানো নানাজাতের বনজ গাছগাছালি আর বাঁশের সম্ভার। ফুরমোনের কাছের ও দূরের দৃশ্যাবলি খুবই মনোরম। এর চূড়ায় পৌঁছলে চারপাশের প্রকৃতির অপরূপ সৌন্দর্য অবলোকন করা যায় প্রাণভরে। পশ্চিমদিকে চট্টগ্রামের সমতল ভূমি, পূর্বদিকে রাঙামাটি শহর ও কর্ণফুলী নদীর নীল, স্বচ্ছ জলরাশি, সুন্দর দৃশ্যমান সারি সারি সবুজ পাহাড়শ্রেণি—এ যেন সার্থক চিত্রশিল্পীর নিখুঁত তুলির ছোঁয়ায় আঁকা জীবন্ত ছবি।</p>
	<p class="txt">মধ্যম প্রতিপদা অরণ্য কুটির—খাগড়াছড়ি-পানছড়ি সড়ক ধরে ভাইবোনছড়া বাজার অতিক্রম করার সামান্য পরে রাস্তার পশ্চিমদিকে, চেঙ্গী খালের ওপর নির্মিত পাকা সেতু ধরে আরও দুই কি আড়াই কি.মি. এগুলেই পৌঁছা যায় এ মধ্যম প্রতিপদা অরণ্য কুটিরে। প্রায় ২০০ একর পরিমাণ পাহাড়ি ভূমি এই প্রতিষ্ঠানের আওতায় রয়েছে। ১৯৯৯ সালে প্রতিষ্ঠিত হয় এ বিশাল এলাকাবিশিষ্ট মধ্যম প্রতিপদা অরণ্য কুটিরটি। চারিদিকে প্রকৃতির মাধুর্যে গজিয়ে ওঠা নানান জাতের বনজ গাছগাছালি, লতাগুল্ম আচ্ছাদিত ঘন বন যেন পুরাকালে মুনিঋষিদের তপোবনের কথা স্মরণ করে দেয়। সবুজ গাছগাছালিতে আবৃত এ বনভূমি যেন নির্বাণসাধনায় আত্মনিয়োগ করার উদাত্ত আহ্বান জানাতে প্রস্তুত। সর্বদা গভীর নিস্তব্ধতা বিরাজ করে পুরো এলাকা জুড়ে। কাছাকাছি কোথাও রূপজগতের কোলাহল নেই। মাঝে মাঝে বিভিন্ন পাখির ডাক, বানরের এক গাছ থেকে অন্য গাছে লাফানোর শব্দ কানে এলেও, এতে যেন নিস্তব্ধতাকে আরও গভীর করে তুলে। গভীর অরণ্যের এ নিবিড়তার মাঝে ভিক্ষুদের ভাবনা কুটিরগুলো দেখলে ঘোর সংসারীজনকেও সংসারবিরাগী করে তুলে কিছু সময়ের জন্য।</p>
	<p class="txt">রাইংখ্যং বনবিহার—বিলাইছড়ি উপজেলা সদর হতে দুই কি.মি. উত্তরে, কেংড়াছড়ি প্রবেশমুখে রাইংখ্যং খালের তটে, চতুর্দিকে কর্ণফুলীর স্বচ্ছ ও নীলাভ জলরাশিবেষ্টিত অনেকটা দ্বীপের মতন অনুচ্চ পাহাড়ের ওপর প্রতিষ্ঠিত রাইংখ্যং বনবিহারটি। ৫ একর পরিমাণ পাহাড়ি ভূমি রয়েছে এ বিহারের আওতায়। ১৯৯৩ সালের ১৮ ডিসেম্বর, রোজ শনিবার বনভন্তে প্রমুখ ভিক্ষুসংঘকে দান করার মাধ্যমে বিহারটি রাজবন বিহারের শাখা বিহার হিসেবে অনুমোদন পায়। বর্তমানে এটি বিলাইছড়ি উপজেলার প্রধান শাখা বনবিহার বলে বিবেচিত। প্রতিষ্ঠা হবার পর রাইংখ্যং বনবিহারটি বিলাইছড়ি এলাকার বৌদ্ধ জনসাধারণের ধর্মীয় জীবনে অনন্য ভূমিকা পালন করে চলেছে।</p>
	<p class="txt">করুণাপুর বনবিহার—বান্দরবান পার্বত্য জেলার মূল শহর থেকে মাত্র ১ কি.মি. উত্তরে ৩৩৭নং বালাঘাটা মৌজার অন্তর্গত বান্দরবান পৌরসভার ২নং ওয়ার্ডে করুণাপুর বনবিহার অবস্থিত। ২০০৩ খ্রিষ্টাব্দের ১৪ এপ্রিল, রোজ সোমবারে বিহারটি প্রতিষ্ঠা করা হয়। বিহারের আওতায় সর্বমোট ৮ একর পরিমাণ পাহাড়ি ভূমি। চিত্রসেন বৈদ্যপাড়ার অনুচ্চ পাহাড়ের চূড়ায় অবস্থিত বিহারভিটার প্রাকৃতিক সৌন্দর্য বেশ মনোরম। বিহারভিটার শিখরদেশে দাঁড়িয়ে এর চারপাশের দৃশ্য অবলোকন করা যায় অনায়াসে। বিশেষত পূর্বদিকে সবুজ পাহাড়শ্রেণি, পশ্চিমদিকে বান্দরবান ব্রিগেড হেডকোয়ার্টার, বান্দরবান পুলিশ লাইনের হেডকোয়ার্টার বেশ চিত্তাকর্ষক। করুণাপুর বনবিহার নামক এই প্রতিষ্ঠানে যেমন শহরের যাবতীয় সুযোগ-সুবিধাদি বিদ্যমান, তেমনি বিদ্যমান শান্ত, নিরিবিলি পরিবেশ। বলা বাহুল্য যে, করুণাপুর বনবিহার বান্দরবান পার্বত্য জেলায় প্রতিষ্ঠিত প্রথম শাখা বনবিহার। প্রতিষ্ঠার পর থেকে বিহারটি এ অঞ্চলের সত্য অনুসন্ধানী লোকজনের অন্তরকে আকৃষ্ট করতে সমর্থ হয়। তারা স্বতঃপ্রণোদিত হয়ে এ প্রতিষ্ঠানে বেদীমূলে সম্পৃক্ত হতে থাকেন।</p>
	<p class="txt">বনভন্তে স্মৃতিচৈত্য বনবিহার—পার্বত্যাঞ্চলের চির গৌরবের প্রতীক, ভিক্ষুকুলরবি, শ্রাবকবুদ্ধ পূজ্য বনভন্তের গৃহীকালীন বসতবাড়ি যাতে বিস্মৃতির অতল গহ্বরে হারিয়ে না যায় সেই সাধু উদ্যোগের সুফসল এই মোরঘোনা বনভন্তে স্মৃতিচৈত্য বনবিহার। ২০১৫ সালে এই বিহারটি নির্মিত হয়। রাঙামাটি শহর হতে ২২ কি.মি. দক্ষিণে এবং কাপ্তাই-রাঙামাটি সংযোগ সড়কের পশ্চিমপার্শ্বে, বলা যায় সড়কের পাশ ঘেঁষে বিহারটি অবস্থিত। সর্বমোট ৪ একর পরিমাণ পাহাড়ি ভূমি রয়েছে বিহারের আওতায়। কর্ণফুলী নদীর স্বচ্ছ, নীলাভ জলরাশি যেন বিহারভিটার পূর্ব ও পশ্চিম পাদদেশকে সর্বদা বিধৌত করে দিয়ে বিশুদ্ধ রাখতে সচেষ্ট রয়েছে। এই বিহারভিটা হতে আনুমানিক ৩০০ গজ পূর্বে বনভন্তের গৃহীকালীন বসতবাড়ি।</p>
	<p class="txt">মণিপুর বনবিহার—পানছড়ি উপজেলা সদর হতে ১১ কি.মি. উত্তরে এক অনুচ্চ টিলার ওপর গড়ে উঠেছে বিহারটি। প্রকৃতির শান্ত, স্নিগ্ধ ও সবুজে আবৃত বিহারটি ১৯৯৮ সালের ১০ মে, রোজ সোমবার, পবিত্র বৈশাখী পূর্ণিমা তিথিতে প্রতিষ্ঠিত হয়। এর আওতায় ১৫ একর পরিমাণ পাহাড়ি ভূমি রয়েছে। স্বয়ং পূজ্য বনভন্তের দ্বারাই বিহারটি নামকরণ করা হয়। বিহারভিটার প্রাকৃতিক পরিবেশকে অধিকতর সবুজে সুশোভিত ও ভাবগম্ভীর করতে লাগানো হয়েছে বিভিন্ন প্রজাতির বনজ ও ঔষধী গাছ। প্রতিষ্ঠা হবার পর থেকে এ অঞ্চলের জনসাধারণের ধর্মীয় জীবনে বলিষ্ঠ ভূমিকা পালন করতে সচেষ্ট রয়েছে মণিপুর বনবিহারটি।</p>
	<p class="txt">বিনয়াঙ্কুর বনবিহার—কাউখালী উপজেলা সদর হতে ১০ কি.মি. উত্তরে উঁচু পাহাড় ভূমিতে প্রতিষ্ঠিত বিহারটি। বিহারের আওতায় রয়েছে ৭ একর পরিমাণ পাহাড়ি ভূমি। ১৯৯৯ সালে বিহারটি প্রতিষ্ঠিত হয়। পাহাড় ভূমির চূড়ায় গড়ে ওঠা বিহারটির চারপাশের পরিবেশ বেশ শান্ত, নিরিবিলি। বিনয়াঙ্কুর বনবিহার প্রতিষ্ঠিত হবার আগে বিহার সন্নিকট এলাকাবাসী অন্ধবিশ্বাস ও সামাজিক কুসংস্কারে আচ্ছন্ন ছিল, তবে বিহারটি প্রতিষ্ঠার পর সেই অন্ধবিশ্বাস, কুসংস্কার থেকে বেরিয়ে আসার সম্যক পথ খুঁজে পায়।</p>
	<p class="txt">লুম্বিনী বনবিহার—বরকল উপজেলাধীন ছোটো হরিণা বাজার হতে এক কিলোমিটারেরও কম দূরত্বে কর্ণফুলী নদীর পশ্চিম তীর ঘেঁষা অনুচ্চ এক পাহাড়ের ওপর প্রতিষ্ঠিত বিহারটি। বিহারের আওতায় রয়েছে প্রায় ৮ এক পরিমাণ পাহাড়ি ভূমি। ২০০৫ সালের ১৯ জানুয়ারি, রোজ শুক্রবারে প্রতিষ্ঠা করা হয় এটি। বিহারভিটার শান্ত, স্নিগ্ধ পরিবেশ বেশ আকর্ষণীয়। বিহারের সন্নিকটে তেমন কোনো পাড়া-গ্রাম নেই। ইচ্ছা করলে পড়ন্ত বিকেলে বিহারভিটার পূর্বপার্শ্বের চূড়ায় দাঁড়িয়ে কর্ণফুলীর স্বচ্ছ, নীল জলরাশির নিরবধি সমুদ্রপানে বয়ে চলার দৃশ্য অবলোকন করা যায়—হু হু করে আসা ঠাণ্ডা বাতাস চোখে-মুখে মাখিয়ে।</p>
	<p class="txt">মৈত্রীপুর ভাবনাকেন্দ্র—খাগড়াছড়ি শহর হতে ১০ কি.মি. দক্ষিণে ইটছড়ি মৌজায় শান্ত, স্নিগ্ধ দ্যোতনাময় পরিবেশে গড়ে ওঠা এক প্রতিষ্ঠানের নাম মৈত্রীপুর ভাবনাকেন্দ্র। ২০০১ সালের ১৭ এপ্রিল, রোজ মঙ্গলবারে এ ভাবনাকেন্দ্র প্রতিষ্ঠিত হয়। প্রতিষ্ঠানের আওতায় রয়েছে ৮০ একর পরিমাণ পাহাড়ি ভূমি। প্রকৃতির অপার মাধুর্যে গজিয়ে ওঠা বিভিন্ন প্রজাতির বনজ গাছের পাশাপাশি কিছু মূল্যবান গাছের বাগানও সৃজন করা হয়েছে—যা ভাবনাকেন্দ্রের সৌন্দর্য বৃদ্ধি করেছে। সুনির্দিষ্ট একটা পরিকল্পনার মাধ্যমে এর অবকাঠামোগত উন্নয়নের কাজ এগিয়ে চলছে। প্রতিষ্ঠা হবার পর থেকে মৈত্রীপুর ভাবনাকেন্দ্র এই এলাকার বৌদ্ধ জনসাধারণের ধর্মীয় জীবনে পথিকৃৎ হিসেবে ভূমিকা পালন করে যাচ্ছে।</p>
	<p class="txt">বেণুবন অরণ্য কুটির—রাঙামাটি শহর থেকে প্রায় ২৫ কি.মি. উত্তরে রাঙামাটি-খাগড়াছড়ি সড়কের পূর্বপার্শ্বে উঁচু এক পাহাড়ের চূড়ায় গড়ে উঠেছে বেণুবন অরণ্য কুটির নামক প্রতিষ্ঠানটি। ২০০৬ সালের ২৮ ফেব্রুয়ারি, রোজ মঙ্গলবারে এটি প্রতিষ্ঠিত হয়। মোট ৮ একর পরিমাণ পাহাড়ি ভূমি রয়েছে ভাবনাকেন্দ্রের আওতায়। ভাবনাকেন্দ্রের শিখরের প্রাকৃতিক দৃশ্য বেশ চমৎকার। এর প্রদেশে দাঁড়িয়ে চারপাশের দৃশ্য অবলোকন করা যায়—ভাবুক চিত্ত নিয়ে। তখন ঘোর সংসারীও হঠাৎ করে সংসারবিরাগী ভাব অনুভব করতে পারেন। বেণুবন অরণ্য কুটির প্রতিষ্ঠা হবার পর থেকে পার্শ্ববর্তী এলাকাস্থ আমজনতার ধর্মীয় জীবনে পথিকৃৎ হিসেবে পালন করে যাচ্ছে বেশ সফলতার সঙ্গে।</p>
	<p class="txt">বৈজয়ন্ত বনবিহার—রাঙামাটি শহর হতে ১৫ কি.মি. পশ্চিমে রাঙামাটি-চট্টগ্রাম মহাসড়কের পূর্বপার্শ্বে অনুচ্চ এক পাহাড়ের চূড়ায় প্রতিষ্ঠিত এই বিহারটি। বিহারের আওতায় রয়েছে ৬ একর পরিমাণ পাহাড়ি ভূমি। এটি ২০০০ সালে প্রতিষ্ঠিত হয় এবং স্বয়ং পূজ্য বনভন্তে বিহারটির নামকরণ করেন। বিহারটি পাহাড়ের চূড়ায় প্রতিষ্ঠিত হবার কারণে এখানে পাড়াগাঁয়ের শব্দ তেমন একটা পৌঁছে না। মোটামুটি নীরব ও ভাবগম্ভীর পরিবেশ সর্বদা বিরাজমান থাকে। প্রতিষ্ঠা হবার পর থেকে বৈজয়ন্ত বনবিহার এ অঞ্চলের সদ্ধর্মানুসারী ও সত্য অনুসন্ধানী লোকজনের অন্তরকে আকর্ষণ করতে সমর্থ হয়।</p>
	<p class="txt">যমচুগ বনাশ্রম ভাবনাকেন্দ্র—সমুদ্রপৃষ্ঠ থেকে ১৩০০ ফুট উঁচু পাহাড়ের নাম যমচুগ। এই পাহাড়ের চূড়ায় অবস্থিত যমচুগ বনাশ্রম ভাবনাকেন্দ্র। ১৯৮২ সালের ২৪ মে, রোজ সোমবারে পরম পূজ্য বনভন্তের উপস্থিতিতে এটি প্রতিষ্ঠিত হয়। প্রায় একশত একর পরিমাণ উঁচু পাহাড়ি ভূমি এ প্রতিষ্ঠানের আওতায় রয়েছে। যমচুগ বনাশ্রম ভাবনাকেন্দ্রই রাজবন বিহারের প্রথম শাখা বনবিহার বা প্রতিষ্ঠান। গাঢ় নীরবতা আচ্ছন্ন ও গভীর বনভূমি আবৃত এ ভাবনাকেন্দ্র ভাবনা করার উপযুক্ত জায়গাই বটে। যমচুগের প্রাকৃতিক দৃশ্যও নয়নাভিরাম। চারপাশে যেমন সবুজ অরণ্যের উৎসব, তেমনি সুদূরে সারি সারি উঁচু-নীচু পাহাড়শ্রেণি আর কাপ্তাই হৃদের নীল জলরাশি—কী নেই দেখার তালিকায়। এসব নৈসর্গিক সৌন্দর্য যেমন রমণীয়, তেমনি চিত্তাকর্ষক। এই ভাবনাকেন্দ্র প্রতিষ্ঠা হবার পর থেকে চারপাশে বাস করা জনসাধারণের ধর্মীয় জীবনে অনন্য ভূমিকা পালন করে যাচ্ছে।</p>
	<p class="txt">সাধনাটিলা বনবিহার—দীঘিনালা উপজেলা সদর হতে ১৫ কি.মি. অদূরে ঘন সবুজে ঘেরা অনুচ্চ এক টিলার ওপর গড়ে উঠেছে এই বিহারটি। বিহারের আওতায় রয়েছে প্রায় ২০০ একর পরিমাণ পাহাড়ি ভূমি। ২০০৫ সালে বিহারটি প্রতিষ্ঠিত হয়। প্রকৃতির অকৃপণতায় গড়ে ওঠা অসংখ্য বনজ গাছগাছালির সঙ্গে প্রাকৃতিক পরিবেশকে অধিকতর সুন্দর, মনোরম করে তোলার জন্য নানা প্রজাতির বৃক্ষও রোপণ করা হয়েছে, প্রয়োজনীয় স্থানে। সবকিছু মিলে সুবিশাল বিহার এলাকা সবুজ অরণ্যে আবৃত থাকে সারা বছর জুড়ে। ছায়াঘেরা গাছপালা ও লতাগুল্মাদির ফাঁকে ফাঁকে প্রাতিষ্ঠানের অবকাঠামোগুলো ভক্তবৃন্দ ও দর্শনার্থীকে যথেষ্ট আকর্ষণ করে। বিহারটি প্রতিষ্ঠা হবার পর থেকে চতুষ্পার্শ্বস্থ জনসাধারণের ধর্মীয় জীবনে পথিকৃৎ হিসেবে অনন্য ভূমিকা পালন করে যাচ্ছে।</p>
	<p class="txt">চট্টগ্রাম মৈত্রী বনবিহার—বন্দর নগরী চট্টগ্রামের ইপিজেড থানাস্থ ইপিজেড গেইট-এর দক্ষিণপার্শ্বে গড়ে উঠেছে চট্টগ্রাম মৈত্রী বনবিহার। চট্টগ্রাম-১০ আসনের সাংসদ জনাব এম. এ. লতিফ মহোদয়ের বদন্যতায় দানপ্রাপ্ত ২৪ শতক জায়গায় সুনির্দিষ্ট পরিকল্পনা মোতাবেক এ বিহারের অবকাঠামোগত উন্নয়ন কাজ এগিয়ে চলছে। ২০১০ সালের ৭ মে, রোজ শুক্রবারে বিহারটি প্রতিষ্ঠা করা হয়। বলা বাহুল্য যে, চট্টগ্রাম মৈত্রী বনবিহার প্রতিষ্ঠিত হবার ফলে চাকুরি ক্ষেত্রে চট্টগ্রামে বসবাসকারী হাজার হাজার বৌদ্ধ নরনারীগণ সদ্ধর্ম আচরণ করার একটা নিকটবর্তী ঠিকানা খুঁজে পেয়েছেন। অন্যদিকে বিহারটিও তাদের ধর্মীয় জীবনেও উন্নত, ঋদ্ধ মানবিক গুণাবলি অর্জনের ক্ষেত্রে অনন্য ভূমিকা পালন করে যাচ্ছে।</p>
	<p class="txt">মনুগাং বনবিহার—ভারতের ত্রিপুরারাজ্য ধলাই জেলার ময়নামাতে অবস্থিত এই বিহারটি। বিহারের আওতায় রয়েছে প্রায় ১০ একর পরিমাণ পাহাড়ি ভূমি। ২০০০ সালের ২৬ অক্টোবর, রোজ বৃহস্পতিবারে সমবেত শত শত দায়ক-দায়িকা সমক্ষে পূজ্য বনভন্তের পক্ষে নবনির্মিত বিহারটি রাজবন বিহারের শাখা বনবিহার হিসেবে আনুষ্ঠানিকভাবে ঘোষণা করা হয়। এভাবে বিহারটি শাখা বনবিহার বলে অনুমোদিত হয় এবং প্রতিষ্ঠা লাভ করে। এটিই দেশের গণ্ডি পেরিয়ে বিদেশের মাটিতে প্রতিষ্ঠিত প্রথম শাখা বনবিহার। পূজ্য বনভন্তের জীবদ্দশায় তাঁরই অনুমতি নিয়ে এই বিহারভিটায় একটা স্মৃতিচৈত্য নির্মাণ করে তথায় পূজ্য ভন্তের নখধাতু ও কেশধাতু রাখা হয়েছে পূজা করার জন্য। বিহারটি প্রতিষ্ঠার পর থেকে এই এলাকায় সদ্ধর্মশিক্ষা ও বনভন্তের উপদেশগুলো প্রচার করার দায়িত্ব পালন করে যাচ্ছে।</p>
	<p class="txt">ভূজয়ন্তী বনবিহার—এটি ভারতের মিজোরাম প্রদেশের লংতলাই জেলার চাকমা সি.এ.ডি.সি.-এর ১নং বড়পহন ছড়িতে অবস্থিত। ৩০ হেক্টর পরিমাণ ভূখণ্ডের ওপর গড়ে ওঠা বিহারের অবকাঠামোগত কার্যক্রম এখনো পরিপূর্ণতা পায়নি, চলমান রয়েছে। ২০০৮ সালে এই বিহারটি প্রতিষ্ঠিত হয়। প্রতিষ্ঠা হবার পর থেকে পহনছড়ি এলাকার আমজনতার ধর্মীয় জীবনে ভূজয়ন্তী বনবিহার অনন্য ভূমিকা পালন করে যাচ্ছে। সত্য অনুসন্ধানী জনসাধারণের অন্তরকে আকর্ষণ করতে সমর্থ হয়েছে।</p>
	<p class="txt">বোধগয়া বনবিহার ও ভাবনাকেন্দ্র—বিশ্ব বৌদ্ধদের অতি পবিত্রতম তীর্থস্থান বুদ্ধগয়া। এই বুদ্ধগয়াস্থ রামপুর নামক স্থানে গড়ে উঠেছে বোধগয়া বনবিহার ও ভাবনাকেন্দ্র। মহাবোধি বিহার হতে মাত্র এক কি.মি. অদূরে এবং এর দক্ষিণ-পশ্চিম দিকে বিহারটি অবস্থিত। পূজ্য বনভন্তের আশীর্বাদ নিয়ে ২০০৭ সালে বিহারটি প্রতিষ্ঠিত হয়। সাড়ে ২৭ কাঠা পরিমাণ জায়গা রয়েছে বিহারের আওতায়। উক্ত জায়গাকে পরিপূর্ণভাবে কাজে লাগানোর সুমহান পরিকল্পনা নিয়ে এ প্রতিষ্ঠানের যাবতীয় উন্নয়ন কাজ এগিয়ে যাচ্ছে। এই কার্যক্রম এখনো পরিপূর্ণতা না পেলেও তীর্থযাত্রীদের জন্য রয়েছে বিশেষ সুব্যবস্থা। তারা এখানে ঘরোয়া পরিবেশে থাকা-খাওয়া, ধর্মকৃত্যাদি সেরে নিতে পারেন, কোনো ঝামেলা ছাড়াই।</p>
	<p class="txt">খ. বিশাল শিষ্যসংঘ গড়ে তোলা</p>
	<p class="txt">বুদ্ধ বলেছেন, সঙ্ঘো রক্খিস্সতি সাসনং। অর্থাৎ সংঘই বুদ্ধের পূত পবিত্র শাসন রক্ষা করবে। সংঘশক্তির এই মহনীয়তা অনুভব করে ভগবান বুদ্ধ সংঘ তথা ভিক্ষুসংঘ সৃষ্টি করেছিলেন। বাস্তবিক একক প্রচেষ্টার শক্তি অত্যন্ত সীমিত, কিন্তু বহুজনের মিলিত প্রচেষ্টা অনেক সবল ও শক্তিশালী। এই প্রচেষ্টা ক্রমেই রূপ নেয় প্রচণ্ড শক্তিতে। বহুজনের সংঘবদ্ধ প্রচেষ্টার অগ্রযাত্রা অবশ্যই দীর্ঘস্থায়ী হয় এবং বৃহৎ সাফল্যের রাজ্যে পৌঁছে দেয় অনায়াসে। এক্ষেত্রে ঋষি বঙ্কিমচন্দ্রের স্মরণীয় উক্তির কথা উল্লেখ না করলে নয়। তাঁর উক্তিটি হলো—”সংসারে যে একা, তার শক্তি যত বিশালই হোক, তা অতি ক্ষুদ্র। যাদের ঐক্য নেই, তারা অতি তুচ্ছ।” মোদ্দাকথা, সংঘবদ্ধ প্রচেষ্টায় রয়েছে যথার্থ শক্তি ও মহাকল্যাণ। ব্যক্তি যতই শক্তিমান হোক, তাঁর ব্যক্তিত্ব যত বিশালই হোক; তা একান্তই সীমাবদ্ধ। একক প্রচেষ্টা দ্বারা সবকিছু সম্ভব হয় না; তজ্জন্য প্রয়োজন বহুজনের সংঘবদ্ধ প্রয়াস। সংঘবদ্ধ শক্তি অসম্ভবকেও সম্ভব করে দেয়। সংঘবদ্ধ হয়ে যে-কোনো কাজ যত সহজে ও নির্বিঘ্নে করা যায়, তা একাকী করা সম্ভব হয় না। এ কারণেই ভগবান বুদ্ধ সংঘের প্রয়োজনীয়তা অনুভব করেছিলেন। তাঁর জ্ঞাননেত্রে প্রতিভাত হয়েছিল সংঘের অফুরন্ত শক্তির কথা। বুদ্ধের প্রচারিত সদ্ধর্ম ও সদ্ধর্মশাসনের ধারক, বাহক ও রক্ষক হলেন সংঘ তথা ভিক্ষুসংঘ। ভগবান বুদ্ধ মহাপরিনির্বাণ মঞ্চে সংঘের ওপরই নিরুদ্বিগ্ন চিত্তে তাঁর অসংখ্য কল্পকাল রচিত অমূল্য নিধি বুদ্ধশাসন অর্পণ করেন। একটু চিন্তা করে দেখুন না, ভগবান বুদ্ধ যদি ভিক্ষুসংঘ সৃষ্টি না করতেন, তাহলে সেদিন কার ওপরই তাঁর অসংখ্য কল্পকাল রচিত অমূল্য নিধি বুদ্ধশাসন অর্পণ করতেন। আর কারোর ওপর অর্পণ করতে না পারলে সেদিনই বুদ্ধের সদ্ধর্মশাসন অন্তর্ধান হয়ে যেতো নয় কি?</p>
	<p class="txt">মহান ভিক্ষুসংঘের এই অপরিসীম গুরুত্ব অনুধাবন করে পূজ্য বনভন্তেও উপযুক্ত শিষ্যসংঘ গড়ে তুলতে উদ্যোগী হন। অন্যদিকে তাঁর সুনাম ও জ্ঞানদীপ্ত জীবনের অকৃত্রিম আবেদনে অনুপ্রাণিত, উদ্বুদ্ধ, উজ্জীবিত হয়ে অনেক কুলপুত্র ভন্তের কাছে শিষ্যত্ব গ্রহণ করতে এগিয়ে আসতে লাগলেন। অমনি তিনি এতদঞ্চলে বুদ্ধের শাসন উন্নতি, শ্রীবৃদ্ধি ও সুরক্ষা করার মহান উদ্যোগ গ্রহণস্বরূপ সেসব কুলপুত্রকে প্রব্রজ্যা প্রদান করতে লাগলেন—১৯৭১ সালের বর্ষাবাস ব্রত সমাপ্তের পর থেকে। এভাবে সূচনা করলেন তাঁর জীবনের আরেকটি সফলতর অধ্যায়—শিষ্যসংঘ গড়ে তোলার অভিযাত্রা। এই অভিযাত্রায় প্রথম সামিল হলেন আর্যপাল শ্রামণ। এরপর একের পর এক কুলপুত্র এসে যোগ দিতে লাগলেন এ অভিযাত্রায় স্বাগ্রহে। পরে সেই শ্রামণদের উপসম্পদা প্রদান করা হয়। এভাবে পূজ্য বনভন্তে এদেশের বৌদ্ধসমাজকে উপহার দিতে সক্ষম হন এক বিশাল ভিক্ষুসংঘের। বর্তমান তাঁর কেবল ভিক্ষু শিষ্যসংঘের সংখ্যা ৬১৮ জন। তন্মধ্যে মহাস্থবির শিষ্যের সংখ্যা হলো ১৬০ জন। এ ছাড়া তিন শতাধিক শ্রামণ শিষ্য রয়েছেন। বুদ্ধের সদ্ধর্মশাসন সুরক্ষা, সমৃদ্ধির তরে এতো বিশাল সংখ্যক শিষ্যসংঘ গড়ে তুলতে পারাটাও সত্যিই একটা অকল্পনীয় সাফল্যের কীর্তিগাথা। ইতিপূর্বে এদেশে কোনো ভিক্ষুর পক্ষে একাকী এতো বিশাল সংখ্যক শিষ্য গড়ে তোলা সম্ভব হয়নি, ভবিষ্যতেও হবে না। কেবল পূজ্য বনভন্তের পক্ষেই এটি সম্ভব হয়েছে।</p>
	<p class="txt">পূজ্য বনভন্তের সেই বিশাল সংখ্যক শিষ্যসংঘের মধ্যে কয়েকজনের সম্বন্ধে এখানে সামান্য আলোকপাত করার চেষ্টা করছি। যেই ভিক্ষুগণ ইতোমধ্যে জনসাধারণের মাঝে বেশ পরিচিতি লাভ করেছেন বিভিন্নভাবে। এরা হলেন :</p>
	<p class="txt">ভদন্ত প্রজ্ঞালংকার মহাস্থবির—ইনি বনভন্তের শিষ্যসংঘের প্রধান এবং বনভন্তের শিষ্যসংঘ, বাংলাদেশ-এর সুপ্রিম কাউন্সিলের প্রধান। পূজ্য বনভন্তের পরিনির্বাণোত্তর সময়ে তিনি অত্যন্ত প্রাজ্ঞ ও ধীরস্থির এবং সাম্য-মৈত্রীর প্রতীক হয়ে বনভন্তের শিষ্যসংঘের নেতৃত্ব প্রদান করেন। ১৯৭৭ সালের ২৮ নভেম্বর, রোজ সোমবারে তিনি পূজ্য বনভন্তের কাছে প্রব্রজ্যা গ্রহণ করেন এবং ১৯৭৯ সালের ২১ জানুয়ারি, রোজ রবিবারে বনভন্তের উপাধ্যায়ত্বে উপসম্পদা লাভ করেন। ব্যক্তিগত জীবনে তিনি অত্যন্ত সাদাসিধে, অনাড়ম্বর জীবনযাপনে অভ্যস্ত। তাঁর সঙ্গে পরিচিত মাত্রেই জানেন যে, তিনি উদার-হৃদয়, বিনয়ী ও স্বল্পভাষী। বনভন্তে শিষ্যসংঘের মধ্যে সুললিত কণ্ঠের অধিকারী হিসেবে তিনি অদ্বিতীয়। এখনো রাজবন বিহারসহ বিভিন্ন শাখা বনবিহারে তাঁর কণ্ঠে ধারণকৃত সূত্রগুলো প্রতিদিন সকাল-সন্ধ্যায় মাইকে বাজানো হয়। স্বয়ং পূজ্য বনভন্তেও তাঁর কণ্ঠে ধারণকৃত ‘বৌদ্ধধর্ম কেন? আপনিই দায়ী, দেবদূত সূত্র’ ইত্যাদি ক্যাসেটগুলো বিভিন্ন অনুষ্ঠান উপলক্ষে বাজাতেন খুব আগ্রহ করে।</p>
	<p class="txt">তিনি বাংলা ভাষা থেকে চাকমা ভাষায় অনুবাদ করে কয়েকটি ধর্মীয় পুস্তিকা প্রকাশ করেন। তাঁর অনূদিত ‘ধর্মপদ উবদেজ’, ‘চাঙমা কধায় মহাসতিপট্ঠান সূত্র’, ‘চাঙমা কধায় সীবলীব্রত কথা’, ‘চাঙমা কধায় ধর্মগাথা’ গ্রন্থগুলো বিজ্ঞ ও পণ্ডিত মহলের কাছে বিশেষভাবে সমাদৃত হয়েছে।</p>
	<p class="txt">তাঁর আরেকটি বড়ো গুণ হলো—তিনি কখনো আত্মপ্রশংসা, অপরের অবজ্ঞা, ধর্মের অপব্যাখ্যা এবং হাস্য-রসাত্মক কথার বুলি উড়িয়ে সস্তা জনপ্রিয়তামূলক ধর্মদেশনা প্রদান করেন না। সবকিছু মিলে তিনি ভিক্ষু-শ্রামণ ও আপামর জনতার হৃদয়ে মর্যাদার আসনে সমাসীন।</p>
	<p class="txt">ভদন্ত ভৃগু মহাস্থবির—বনভন্তের শিষ্যসংঘের উপপ্রধান এবং বনভন্তের শিষ্যসংঘ, বাংলাদেশ-এর সুপ্রিম কাউন্সিলের উপপ্রধান তিনি। ১৯৮২ সালের ৭ মে, রোজ শুক্রবারে তিনি পূজ্য বনভন্তের কাছে প্রব্রজ্যা গ্রহণ করেন এবং ১৯৮৪ সালের ১৪ মে, রোজ সোমবারে বনভন্তের উপাধ্যায়ত্বে উপসম্পদা লাভ করেন। বনভন্তের শিষ্যসংঘের মধ্যে তাঁর প্রত্যুৎপন্নমতিত্ব ও বাগ্মিতা চোখে পড়ার মতন। তিনি যে-কোনো পরিস্থিতিতে স্বীয় বাকচাতুর্যের গুণে বিষয়টিকে সুন্দর ভাষাবিন্যাসে অত্যন্ত মনোরম, আকর্ষণীয়ভাবে পরিবেশন করতে পারেন। বিভিন্ন যুক্তি, উপমার সাহায্যে তিনি যে প্রাণবন্ত ধর্মদেশনা প্রদান করেন, তা শুনে সমবেত দায়ক-দায়িকাবৃন্দ বিমুগ্ধ হন, পুলকিত হন।</p>
	<p class="txt">ভদন্তের কর্ম ও সৃজনী প্রতিভাও চমৎকার। তিনি কয়েকটি বিহার বা প্রতিষ্ঠানের প্রধান রূপকার। বর্তমানে ফুরমোন সাধনাতীর্থ আন্তর্জাতিক বন ধ্যানকেন্দ্রের অধ্যক্ষ হিসেবে অধিষ্ঠিত রয়েছেন। সঙ্গে সঙ্গে এই প্রতিষ্ঠানকে সুপরিকল্পনা মাফিক বৃহৎ পরিসরে গড়ে তোলার মহান সংকল্পে নিয়োজিত রয়েছেন—বহু কষ্ট, সহিষ্ণুতার মধ্য দিয়ে। ভদন্তের এই বয়সেও আরণ্যিক জীবনাচারের আদর্শ সত্যিই অতুলনীয়। নবীন ভিক্ষুদের এ থেকে শিক্ষা নেওয়া উচিত বলে মনে করি।</p>
	<p class="txt">ভদন্ত বুদ্ধশ্রী মহাস্থবির—বনভন্তের শিষ্যসংঘের মধ্যে সবচেয়ে শান্ত, নম্র ও মৈত্রীপরায়ণ সাংঘিক ব্যক্তিত্বের প্রতীক তিনি। ভদন্ত ১৯৮৪ সালের ১৬ ডিসেম্বর, রোজ রবিবারে পূজ্য বনভন্তের কাছে প্রব্রজ্যা গ্রহণ করেন এবং ১৯৮৭ সালের ১৫ অক্টোবর, রোজ সোমবারে বনভন্তের উপাধ্যায়ত্বে উপসম্পদা লাভ করেন। বিগত ১৯৯৫ সাল হতে তিনি সুবলং শাখা বনবিহারে অধ্যক্ষ পদে আসীন রয়েছেন। সদা বাক্সংযমী ভদন্ত মহোদয় নীরবে, নিভৃতে নিজকে সদ্ধর্মের কল্যাণ কাজে ব্যাপৃত রেখেছেন। শান্ত-দান্ত, বিনয়ানুকূল জীবনযাপনের মাধ্যমে তিনি ভিক্ষুসংঘের আদর্শ স্থানীয় ভিক্ষুত্বে পরিণত হয়েছেন। ভন্তের সহজ-সরল ও অমায়িক ব্যবহারে দায়ক-দায়িকাগণের মন প্রসন্ন ও ভক্তিতে নত হয়।</p>
	<p class="txt">ভদন্ত সৌরজগত মহাস্থবির—তিনি ১৯৮৭ সালের ২৮ মে, রোজ রবিবারে পূজ্য বনভন্তের কাছে প্রব্রজ্যা গ্রহণ করেন এবং ১৯৯৮ সালের ২০ নভেম্বর, রোজ শুক্রবারে পূজ্য বনভন্তের উপাধ্যায়ত্বে উপসম্পদা লাভ করেন। ভদন্ত সৌরজগত মহাস্থবির পূজ্য বনভন্তের পরিনির্বাণ লাভ করার আগে যেমন রাজবন বিহারের দ্বিতীয় বয়োজ্যেষ্ঠ আবাসিক ভিক্ষু হিসেবে ছিলেন, তেমনি পূজ্য ভন্তের পরিনির্বাণ লাভ করার পরেও রাজবন বিহারের দ্বিতীয় বয়োজ্যেষ্ঠ আবাসিক ভিক্ষু হিসেবে রয়েছেন।</p>
	<p class="txt">টেকনিক্যাল বিষয়ে ভদন্তের আজন্মা প্রতিভা, সত্যিই অভাবনীয়। এ বিষয়ে যে-কোনো ব্যাপারে অল্পমাত্র ধারণা পেলেই তিনি সেটাকে পূর্ণতার রূপ দিতে সমর্থ হন। তিনি রাজবন বিহারের যাবতীয় ইলেকট্রিক্যাল, মেকানিক্যাল বিষয়গুলো দেখাশুনা করার মাধ্যমে নীরবে সদ্ধর্মশাসনের কাজে গুরুত্বপূর্ণ ভূমিকা পালন করে যাচ্ছেন।</p>
	<p class="txt">ভদন্ত শাসন রক্ষিত মহাস্থবির—তিনি ১৯৮৯ সালের ২৮ ফেব্রুয়ারি, রোজ মঙ্গলবারে প্রব্রজ্যা গ্রহণ করেন এবং একই বছরের ১১ মে, রোজ বৃহস্পতিবারে পূজ্য বনভন্তের উপাধ্যায়ত্বে উপসম্পদা লাভ করেন। বনভন্তের শিষ্যসংঘের মধ্যে আপামর জনসাধারণের কাছে অত্যন্ত সুপরিচিত এক সাংঘিক ব্যক্তিত্বের নাম শাসন রক্ষিত মহাস্থবির। ভদন্ত মহোদয়ের অন্যতম কৃতিত্ব হলো, তাঁর চিত্তাকর্ষক ও বিশ্লেষণধর্মী ধর্মদেশনা। তিনি ধর্মদেশনা প্রদান করার জন্য মুখ খুলতেই শ্রোতাদের (দায়ক-দায়িকাগণের) নয়ন, মন আর শ্রবণেন্দ্রিয় সচকিত হয়ে ওঠে; মুগ্ধ দৃষ্টি, সবিস্ময়ে নিবদ্ধ হয় তাঁর প্রতি। তাঁর বিভিন্ন উপমা সহকারে ব্যাখ্যা-বিশ্লেষণ, তত্ত্ব-তথ্যপূর্ণ ও সরল ভাষায় ভাষিত দেশনায় এক সম্মোহনী শক্তি থাকে। ধর্মজ্ঞানের গভীরতায় তিনি যখন সাবলীল ভঙ্গীতে অনর্গল দেশনা প্রদান করেন, তখন উপস্থিত হাজার হাজার দায়ক-দায়িকা গভীর আগ্রহে, পরম শ্রদ্ধায় তাঁর দেশনা শ্রবণ করেন।</p>
	<p class="txt">বনভন্তের সিনিয়র শিষ্যদের মধ্যে তিনি বাক্শক্তিতে এবং পিটকীয় জ্ঞানে অসাধারণ, অদ্বিতীয়। একটানা কয়েক বছর যাবৎ গভীর অরণ্যে দুঃখমুক্তি নির্বাণ লাভের জন্য ভাবনা অনুশীলন ও ধুতাঙ্গব্রত পালন করেছিলেন তিনি। তাঁর কোনো আচরণে যেন কেউ আঘাত না পান, তজ্জন্য সবার সঙ্গে তাল মিলিয়ে চলার অসাধারণ এক গুণ রয়েছে ভদন্তের। শিষ্য গড়ে তোলার বিষয়েও তিনি বেশ সফল, একজন আদর্শগুরু। বহুবিধ গুণের সমাহারে গুণান্বিত এক গৌরবোজ্জ্বল জীবনের অধিকারী ভদন্ত মহোদয়।</p>
	<p class="txt">ভদন্ত যোগাসিদ্ধি মহাস্থবির—ইনি ১৯৮৮ সালের ২৮ জুন, রোজ মঙ্গলবারে শ্রীমৎ অমৃতানন্দ স্থবিরের কাছে প্রব্রজ্যা গ্রহণ করেন এবং ১৯৮৯ সালের ১১ মে, রোজ বৃহস্পতিবারে পূজ্য বনভন্তের উপাধ্যায়ত্বে উপসম্পদা লাভ করেন। তাঁর প্রত্যুৎপন্নমতিত্ব মনে ধরে রাখার মতন। একসময় তিনি গভীর আরণ্যিক জীবনযাপন করেছিলেন। সেসময় ভক্তিবাদী দায়ক-দায়িকাবৃন্দের কাছে তাঁর বেশ পরিচিতি ও খ্যাতি ছিল।</p>
	<p class="txt">ভদন্ত বিশুদ্ধানন্দ মহাস্থবির—ইনি ১৯৮৮ সালের ২০ আগস্ট, রোজ মঙ্গলবারে প্রব্রজ্যা গ্রহণ এবং ১৯৯০ সালের ১৫ এপ্রিল, রোজ বরিবারে পূজ্য বনভন্তের উপাধ্যায়ত্বে উপসম্পদা লাভ করেন। দৃঢ়বীর্য তাঁর সহজাত স্বভাব। তিনি কয়েক বছর পর্যন্ত গভীর অরণ্যে অবস্থান করত আরণ্যিক ধুতাঙ্গব্রত পালন করেছিলেন। শ্রদ্ধাপ্রধান দায়ক-দায়িকাগণের কাছে তাঁর বেশ নাম, সমাদর ছিল একসময়।</p>
	<p class="txt">ভদন্ত ইন্দ্রগুপ্ত মহাস্থবির—মাত্র যৌবনে পা ছুঁই ছুঁই অবস্থায় ১৯৮৯ সালের ৯ জুন, রোজ শুক্রবারে পূজ্য বনভন্তের কাছ থেকে অনুমতি নিয়ে ভদন্ত প্রজ্ঞালংকার মহাস্থবিরের কাছে প্রব্রজ্যা গ্রহণ করেন এবং ১৯৯১ সালের ১৫ এপ্রিল, রোজ সোমবারে বনভন্তের উপাধ্যায়ত্বে উপসম্পদা লাভ করেন তিনি। ব্যক্তি হিসেবে নয়, পূজ্য বনভন্তের অমৃতময় ধর্মদেশনার সংকলক ও জীবনীকার হিসেবেই বেশি চেনা হয় ভদন্তকে।</p>
	<p class="txt">বনভন্তের শিষ্যগণের মধ্যে যাঁরা লেখালেখি করেন, তাঁরা ভদন্তকে পথিকৃৎ হিসেবে জানেন। কারণ পূজ্য বনভন্তের শিষ্যসংঘের মধ্যে তিনিই প্রথম গ্রন্থ রচনা করে পুস্তকাকারে বের করেন। লেখক হিসেবে ভদন্তের ভাগ্য বেশ ভালোই বলতে হবে। তিনি প্রথমে সুযোগ পান মহান আর্যপুরুষ, শ্রাবকবুদ্ধ বনভন্তের ধর্মদেশনাগুলো চাকমা ভাষা হতে বাংলা ভাষায় অনুবাদ করার (তথা অনুবাদ করে পুস্তকাকারে বের করার); পরে সুযোগ পান, তথাগত সম্যক সম্বুদ্ধের মুখনিঃসৃত বাণীর সম্ভার ত্রিপিটক-এর বেশ কয়েকটি (আটটি, তন্মধ্যে সাতটি যৌথ, একটি একক অনুবাদ) গ্রন্থ পালি ভাষা থেকে বাংলা ভাষায় অনুবাদ করার। এ যেন এক জীবনে দুটি বুদ্ধকে লেখনীর মাধ্যমে শ্রদ্ধা ও কৃতজ্ঞ পূজা জানানোর দুর্লভ সুযোগ। এভাবে লেখনীর মাধ্যমে এক জীবনে দুটি বুদ্ধকে (হোক না একটা সম্যকসম্বুদ্ধ, আরেকটা শ্রাবকবুদ্ধ, তবু বুদ্ধই তো) শ্রদ্ধা ও কৃতজ্ঞতা পূজা জানানোর ভাগ্য কজন লেখকের কপালে জুটে।</p>
	<p class="txt">আমরা জানি, বিগত ২০১৭ সালের ২৫ আগস্ট তারিখে শ্রাবকবুদ্ধ বনভন্তের দীর্ঘদিনের লালিত মহান স্বপ্ন সমগ্র ত্রিপিটক বাংলায় অনুবাদ করে প্রকাশ করা সাফল্যের সঙ্গে বাস্তবায়ন করা হয়েছে। এতে করে বাংলা ভাষার হাজার বছরের ইতিহাসে এই প্রথম সমগ্র ত্রিপিটক পূর্ণাঙ্গরূপে বাংলায় প্রকাশিত হয়। এই অভাবনীয় সাফল্যের মাধ্যমে পূজ্য বনভন্তের নাম ইতিহাসের পাতায় স্বর্ণাক্ষরে খোদিত হয়ে থাকার আরেকটি কীর্তি স্থাপিত হয়। পূজ্য ভন্তের সেই মহান স্বপ্নকে বাস্তবায়ন করে দিতে ভদন্ত ইন্দ্রগুপ্ত মহাস্থবির বলিষ্ঠ নেতৃত্ব প্রদান করেন।</p>
	<p class="txt">ভদন্ত জ্ঞানপ্রিয় মহাস্থবির—তিনি ১৯৯০ সালের ২২ নভেম্বর, রোজ শুক্রবারে পূজ্য বনভন্তের কাছ থেকে অনুমতি নিয়ে ভদন্ত প্রজ্ঞালংকার মহাস্থবিরের কাছে প্রব্রজ্যা গ্রহণ করেন এবং ১৯৯২ সালের ১২ মার্চ, রোজ বৃহস্পতিবারে পূজ্য বনভন্তের উপাধ্যায়ত্বে উপসম্পদা লাভ করেন। সেই প্রব্রজ্যা গ্রহণকাল হতে একটানা স্থায়ীভাবে রাজবন বিহারে অবস্থান করে আসছেন তিনি। একটি বর্ষাবাসের জন্যও অন্য কোথাও অবস্থান করেননি। পূজ্য বনভন্তের পরিনির্বাণ লাভের কয়েক বছর আগে থেকে তিনি রাজবন বিহারের বড়ো বড়ো ধর্মীয় অনুষ্ঠানে পঞ্চশীল প্রদান ও দানোৎসর্গের পর্ব পরিচালনা করে আসছেন।</p>
	<p class="txt">সরকারি ও বেসরকারি উচ্চপদস্থ কর্মকর্তাগণ পূজ্য বনভন্তের দেহধাতু দর্শন কামনায় রাজবন বিহারে আসলে তিনি তাদের ভন্তের দেহধাতু ও ভন্তে সম্পর্কে তথ্য প্রদান করেন নিষ্ঠার সঙ্গে। বিভিন্ন ধর্মীয় অনুষ্ঠানে তিনি পূজ্য বনভন্তের উল্লেখিত ভবিষ্যদ্বাণী এবং দেশনাগুলো সংক্ষিপ্তভাবে অবতারণা করে ধর্মদেশনা প্রদান করতে অভ্যস্ত।</p>
	<p class="txt">ভদন্ত জিনপ্রিয় মহাস্থবির—১৯৯১ সালের ৬ ডিসেম্বর, রোজ শুক্রবারে পূজ্য বনভন্তের কাছ থেকে অনুমতি নিয়ে ভদন্ত প্রজ্ঞালংকার মহাস্থবিরের কাছে প্রব্রজ্যা গ্রহণ করেন এবং ১৯৯২ সালের ১২ মার্চ, রোজ বৃহস্পতিবারে পূজ্য বনভন্তের উপাধ্যায়ত্বে উপসম্পদা লাভ করেন তিনি।</p>
	<p class="txt">ভদন্ত মহোদয় সুবলং শাখা বনবিহার, রত্নাংকুর বনবিহার ও রাজবন বিহারে অবস্থান করে বিভিন্ন স্থানে অবস্থানের প্রত্যক্ষ অভিজ্ঞতা নিয়ে ২০০৮ সালের ১২ জুলাই, রোজ শনিবার থেকে তপোবন অরণ্য কুটির, মরিশ্যাবিল-এর অধ্যক্ষ হিসেবে অবস্থান করছেন। তিনি স্বীয় দৃষ্টিভঙ্গি প্রকাশের ক্ষেত্রে যেন সদা অকুতোভয়। অনেকে অপ্রসন্ন হবেন বা কেউ কেউ সমালোচনা করবেন জেনেও অপ্রিয় সত্যটুকু বলতে দ্বিধা করেন না। কিছু কিছু ক্ষেত্রে বাইরে থেকে তাঁকে কঠোর মনের অধিকারী ভাবা হলেও সাংঘিক কাজে সদা তৎপর ও নিষ্ঠাবান এবং যে-কোনো ছাড় দিতে প্রস্তুত থাকেন। দেশক হিসেবেও অনেকের পছন্দের তালিকায় তা তাঁর নাম স্থান পায়।</p>
	<p class="txt">ভদন্ত আনন্দমিত্র মহাস্থবির—ইনি ১৯৯৩ সালের ১২ জানুয়ারি, রোজ মঙ্গলবারে পূজ্য বনভন্তের কাছে প্রব্রজ্যা গ্রহণ করেন এবং একই বছরের ২১ অক্টোবর, রোজ বৃহস্পতিবারে পূজ্য বনভন্তের উপাধ্যায়ত্বে উপসম্পদা লাভ করেন। ভদন্তের সবচাইতে বড়ো পরিচয় হলো, তিনি পূজ্য বনভন্তের পরিনির্বাণকাল অবধি ভন্তের একান্ত সেবক ছিলেন। ২০০৩ সালের ৮ জুলাই, রোজ শুক্রবার হতে ২০১২ সালের ৩০ জানুয়ারি, রোজ সোমবার—প্রায় দশটি বছর পূজ্য ভন্তের ছায়ার মতন করে অবস্থান করত সর্বদা ভন্তেকে সেবাযত্ন করে নিজের জীবনকে ধন্য করেছেন।</p>
	<p class="txt">ভগবান বুদ্ধ মহাপরিনির্বাণ সূত্রে বলেছেন, ‘ভিক্ষুগণ, আনন্দের চারটি আশ্চর্য, অদ্ভুত গুণ রয়েছে। সেগুলো কী কী? যদি ভিক্ষু-পরিষদ, ভিক্ষুণী-পরিষদ, উপাসক-পরিষদ, উপাসিকা-পরিষদ আনন্দের দর্শনার্থ গমন করেন, তাহলে পরিষদ সেক্ষণে আনন্দিত হন; আনন্দকে দর্শন মাত্রই পরিষদ আনন্দিত হন; যদি তখন আনন্দ ধর্মদেশনা প্রদান করেন, তাহলে পরিষদ আনন্দিত হন; আনন্দ ধর্মদেশনা প্রদান বন্ধ করলেও পরিষদ আনন্দিত হন। আনন্দের এই চারটি আশ্চর্য, অদ্ভুত গুণ রয়েছে।’ ভদন্ত আনন্দমিত্রের ক্ষেত্রেও একই কথা প্রযোজ্য। তাঁর সহজ-সরল চরিত্র ও শান্ত, অমায়িক স্বভাব সবাইকে মুগ্ধ করে। তাঁকে অপছন্দ করেন এমন ব্যক্তি খুঁজে পাওয়া সত্যিই অসম্ভব প্রায়। বনভন্তের শিষ্যসংঘের মধ্যে তিনি সবার কাছে প্রিয় ব্যক্তিত্বের প্রতীক।</p>
	<p class="txt">ভদন্ত সুমন মহাস্থবির—১৯৯৩ সালের ৭ জুলাই, রোজ সোমবারে পূজ্য বনভন্তের অনুমতি নিয়ে ভদন্ত প্রজ্ঞালংকার মহাস্থবিরের কাছে প্রব্রজ্যা গ্রহণ করেন এবং একই বছরের ২১ অক্টোবর, রোজ বহৃস্পতিবারে পূজ্য বনভন্তের উপাধ্যায়ত্বে উপসম্পদা লাভ করেন। অন্যজনের ভালো দিক তথা গুণগুলো দর্শন করা ভদন্তের সহজাত স্বভাব।</p>
	<p class="txt">একজন মিষ্টভাষী ও সদালাপী হিসেবে তিনি বেশ পরিচিত। এমনকি অনুশাসনের জন্যও কড়াবাক্য প্রয়োগ করেন না। স্বীয় নম্রতা ও ঔদার্য মনোভাবের দ্বারা দূরের কাউকেও আপন করে কাছে টানার ক্ষমতা রয়েছে তাঁর।</p>
	<p class="txt">যে-কোনো ধর্মীয় অনুষ্ঠানে সুললিত কণ্ঠে মধুর ধর্মদেশনা প্রদান করার জন্য ভদন্ত মহোদয় ইতোমধ্যে অনেক দায়ক-দায়িকার হৃদয়ে স্থান করে নিয়েছেন।</p>
	<p class="txt">ভদন্ত ধর্মতিষ্য মহাস্থবির—ইনি ১৯৯৫ সালের ১২ ডিসেম্বর, রোজ সোমবারে ভদন্ত ভৃগু মহাস্থবিরের কাছে প্রব্রজ্যা গ্রহণ করেন এবং ১৯৯৬ সালের ২৯ এপ্রিল, রোজ সোমবারে পূজ্য বনভন্তের উপাধ্যায়ত্বে উপসম্পদা লাভ করেন। শ্রদ্ধাপ্রধান এ ভিক্ষু বেশ কয়েক বছর যাবৎ অরণ্যে অবস্থান করে ভাবনা অনুশীলন করেন। একসময় ভক্তিবাদী দায়ক-দায়িকাগণের কাছে তাঁর পরিচিতি ও খ্যাতি ছিল চোখে পড়ার মতন।</p>
	<p class="txt">ভদন্ত বিধুর মহাস্থবির—১৯৯৫ সালের ৪ জুলাই, রোজ মঙ্গলবারে ভদন্ত ভৃগু মহাস্থবিরের কাছে প্রব্রজ্যা গ্রহণ করেন এবং ১৯৯৬ সালের ৩ মে, রোজ শুক্রবার পূজ্য বনভন্তের উপাধ্যায়ত্বে উপসম্পদা লাভ করেন। একান্ত আপনবিহারী, নির্জনপ্রিয় তাঁর সহজাত স্বভাব। </p>
	<p class="txt">ধীর, স্থির স্বভাবের কারণে যে-কোনো আলোচনা-সভায়, সলাপরামর্শে ভদন্তের মতামত একটু দেরিতে আসে। তবে সুচিন্তিত মতামত প্রদানে বেশ পারঙ্গম। প্রচারবিমুখ এই ভদন্ত নিভৃতে নিজকে সৃজনশীল কর্মসাধনায় ব্যাপৃত রেখেছেন। এর জাজ্বল্য প্রমাণ, এদেশের স্বনামধন্য প্রকাশনা সংস্থা ‘ঐতিহ্য’ হতে প্রকাশিত তাঁর লিখিত ‘মহামানব গৌতম বুদ্ধ’ গ্রন্থটি। </p>
	<p class="txt">শ্রাবকবুদ্ধ পূজ্য বনভন্তের সমগ্র ত্রিপিটক বাংলায় অনুবাদ করে প্রকাশ করার এক মহান স্বপ্ন ছিল। পূজ্য ভন্তের সেই দীর্ঘদিনের লালিত মহান স্বপ্ন, ইচ্ছাকে বিগত ২০১৭ সালের ২৫ আগস্ট ত্রিপাসো বাংলাদেশ-এর উদ্যোগে পূরণ করে দেয়া হয় ‘পবিত্র ত্রিপিটক’ নামে ত্রিপিটকের ৫৯টি গ্রন্থকে ২৫ খণ্ডে পূর্ণাঙ্গ ও সমগ্র ত্রিপিটক বাংলায় প্রকাশ করার মাধ্যমে। এদেশের ধর্মীয় ইতিহাসে ও বাংলা সাহিত্যে এটি একটি অবিস্মরণীয় এবং ঐতিহাসিক মাইলফলক। ভদন্ত বিধুর মহাস্থবির এই মহান কাজে অন্যতম এক কাণ্ডারি ছিলেন।</p>
	<p class="txt">ভদন্ত ব্রহ্মদত্ত মহাস্থবির—তিনি ১৯৯৬ সালের ১৯ নভেম্বর, রোজ মঙ্গলবারে পূজ্য বনভন্তের কাছে প্রব্রজ্যা গ্রহণ করেন এবং একই বছরের ২৫ নভেম্বর, রোজ সোমবারে পূজ্য বনভন্তের উপাধ্যায়ত্বে উপসম্পদা লাভ করেন। বনভন্তের শিষ্যসংঘের মধ্যে তিনিই প্রথম এম.এ. পাশ ডিগ্রীধারী আদিবাসী যুবক, যিনি কিনা আজীবন প্রব্রজিত জীবনযাপনের ব্রতী হয়ে প্রব্রজ্যা ও উপসম্পদা গ্রহণ করেছেন। পূজ্য বনভন্তে তাঁর এই সাধুসংকল্প ও বিমুক্তি লাভের মহেচ্ছাকে বেশ প্রশংসা করতেন সাগ্রহে। ভন্তে তাঁর গৃহীকালীন পিতামাতাকেও প্রশংসা করতেন এই বলে যে, ‘তারা বেশ খুশি মনেই তাদের উচ্চশিক্ষিত ছেলেকে আমার কাছে এসে বুদ্ধশাসনে দান করেছেন’।</p>
	<p class="txt">গুরুর একান্ত সান্নিধ্যে তিন বছরাধিক সময় অবস্থান করার পর তিনি ১৯৯৯ সালের শেষ দিকে গভীর অরণ্যে একাকী অবস্থান করে ভাবনা অনুশীলন করতে মধ্যম প্রতিপদা অরণ্য কুটিরে চলে আসেন। সেই হতে আজ অবধি তথায় অবস্থান করছেন। নির্বাণ লাভের কামনায় প্রব্রজিত ভদন্ত সাগ্রহে এই আরণ্যিক জীবনকে বরণ করে নেন। কারণ তিনি তো জানেন, চারদিকে জনমানবহীন, নিঝুম অরণ্যে নির্বাণসাধনা করতে হয়। এরূপ নিস্তব্ধ, ঝামেলামুক্ত, বৈরাগ্যসুখ সমন্বিত অরণ্যেই নির্বাণসাধনায় অগ্রসর হওয়া সম্ভব।</p>
	<p class="txt">পূজ্য বনভন্তের কাছ থেকে অকৃত্রিম স্নেহ ও প্রশংসাবাক্যে ধন্য হওয়া ভদন্ত বর্তমানে দায়ক-দায়িকাগণকে বিদর্শন ভাবনা শিক্ষা দিয়ে যাচ্ছেন। তাঁর পরিচালিত ‘বিদর্শন ভাবনা কোর্স’-এ চাকমা রানি য়েন য়েন মহোদয়াও অংশগ্রহণ করে থাকেন।</p>
	<p class="txt">ভদন্ত সংঘসার মহাস্থবির—১৯৯৭ সালের ৩ মে, রোজ শনিবারে পূজ্য বনভন্তের কাছ থেকে অনুমতি নিয়ে ভদন্ত নন্দপাল মহাস্থবিরের কাছে প্রব্রজ্যা গ্রহণ করেন এবং একই বছরের ১৬ নভেম্বর, রোজ রবিবারে পূজ্য বনভন্তের উপাধ্যায়ত্বে উপসম্পদা লাভ করেন তিনি। ভদন্তকে পূজ্য বনভন্তে এই বলে প্রশংসা করতেন ‘সে চাকমাদের মধ্যে প্রথম বি.এ. পাশ করা যুবক, যে কিনা আজীবন প্রব্রজিত হয়ে থাকার কামনায় প্রব্রজ্যা নিয়েছে। ভদন্তের এই সাধুসংকল্পের কারণে পূজ্য বনভন্তে তাঁর গৃহীকালীন ছোটো বোন রূপালী চাকমাকেও বেশ স্নেহ করতেন।</p>
	<p class="txt">বর্তমানে তিনি রাইংখ্যং বনবিহারের অধ্যক্ষপদে আসীন রয়েছেন। তাঁর জীবনের অন্যতম এক অধ্যায় হলো—এ যাবৎ ছয় ছয় বিহারের অধ্যক্ষপদ লাভ করা। বনভন্তের শিষ্যসংঘের মধ্যে কোনো ভিক্ষু এতগুলো বিহারের অধ্যক্ষপদে দায়িত্ব পালন করেছেন বলে আমার জানা নেই। তিনি দক্ষতার সঙ্গে সেসব বিহারের পরিচালনা কাজ সমাধা করে একদিকে যেমন নিজের অভিজ্ঞতার ভাণ্ডারকে পরিপুষ্ট করেছেন, অন্যদিকে তেমনি বিভিন্ন এলাকার লোকজনকে ধর্মদেশনা প্রদান করে ধর্মত জীবনযাপন করতে উৎসাহিত, অনুপ্রাণিত ও উজ্জীবিত করেছেন। এভাবে সেসব শাখা বনবিহারের প্রভূত উপকার সাধন করেছেন। বনভন্তের শিষ্যসংঘের বিভিন্ন সাংঘিক কাজেও বেশ ভূমিকা রাখেন তিনি।</p>
	<p class="txt">ভদন্ত পন্থক স্থবির—তিনি ১৯৯৯ সালের ২৬ জুলাই, রোজ সোমবারে ভদন্ত যোগাসিদ্ধি মহাস্থবিরের কাছে প্রব্রজ্যা গ্রহণ করেন ২০০০ সালের ৭ জানুয়ারি, রোজ শুক্রবারে পূজ্য বনভন্তের উপাধ্যায়ত্বে উপসম্পদা লাভ করেন। ভদন্ত বর্তমানে বেণুবন অরণ্য কুটিরের অধ্যক্ষ পদে সমাসীন রয়েছেন। দায়ক-দায়িকাগণকে সহজে কাছে টেনে নেয়ার এক অনন্য গুণ রয়েছে তাঁর।</p>
	<p class="txt">বর্তমানে ধর্মদেশনার জগতে ভদন্তের সগর্ব বিচরণ এক অনুপম দৃষ্টান্ত। বিভিন্ন ধর্মীয় অনুষ্ঠানে দায়ক-দায়িকাবৃন্দ তাঁর দেশনা শুনার জন্য অধীর প্রতীক্ষায় থাকেন। যখন তিনি দেশনা শুরু করেন, তখন দায়ক-দায়িকাবৃন্দ বিমুগ্ধ চিত্তে দেশনার প্রতিটি বাক্য শুনেন। দেশনা শুনা শেষে পরম তৃপ্তিতে অনুষ্ঠানস্থল ত্যাগ করেন। ভদন্ত পন্থক একাধারে বাগ্মী, তার্কিক, দেশক ও রসিক। তাই দেশনা প্রদানকালে মাঝে মাঝে রসিকতাও করেন তিনি। অবশ্য রসিকতাগুলো বস্তুনিষ্ঠই থাকে। দায়ক-দায়িকাবৃন্দ এই রসিকতা মিশ্রিত দেশনায় আলাদা একটা রস অনুভব করেন।</p>
	<p class="txt">ভদন্ত ফুশ্য স্থবির—তিনি ১৯৯৯ সালের ১২ সেপ্টেম্বর, রোজ রবিবারে ভদন্ত যোগাসিদ্ধি মহাস্থবিরের কাছে প্রব্রজ্যা গ্রহণ করেন এবং ২০০০ সালের ৭ জানুয়ারি, রোজ শুক্রবারে পূজ্য বনভন্তের উপাধ্যায়ত্বে উপসম্পদা লাভ করেন। </p>
	<p class="txt">তিনি উলুছড়ি মৌজা হাইস্কুলে শিক্ষকতা করার সময় হঠাৎ চাকুরি ছেড়ে দিয়ে প্রব্রজ্যাজীবন বেছে নেন। প্রব্রজিত জীবনের প্রথমদিকে বেশ কয়েক বছর পর্যন্ত গভীর অরণ্যে অবস্থান করে নির্বাণ লাভের সাধনায় আত্মনিয়োগ করেন। রাজবন ভাবনাকেন্দ্রে দীর্ঘ পাঁচ বছর পর্যন্ত পরিচালকের দায়িত্ব পালন করেন—নিষ্ঠা ও আন্তরিকতার সঙ্গে।</p>
	<p class="txt">বর্তমানে তিনি কাউখালীস্থ ত্রিরত্নাংকুর বনবিহারের অধ্যক্ষপদে সমাসীন রয়েছেন। মিতব্যয়ী, বিনয়ী ও শান্তস্বভাবের এই ভদন্ত অনেকটা নিভৃতচারী। তাই তাঁর প্রতিভা, দক্ষতা ও গুণগুলো লোকচক্ষুর অন্তরালেই থেকে যায়। তাঁকে ঠিক সেভাবে জানা, চেনা দরকার—যেভাবে তাঁকে জানা, চেনা হয় না।</p>
	<p class="txt">ভদন্ত করুণাবংশ স্থবির—ইনি ১৯৯৯ সালের ২১ নভেম্বর, রোজ রবিবারে ভদন্ত প্রজ্ঞাবংশ মহাস্থবিরের কাছে প্রব্রজ্যা গ্রহণ করেন এবং ২০০৩ সালের ১৩ জুন, রোজ শুক্রবারে পূজ্য বনভন্তের উপাধ্যায়ত্বে উপসম্পদা লাভ করেন। </p>
	<p class="txt">বনভন্তের শিষ্যসংঘের মধ্যে তরুণ, উদীয়মান ও প্রতিভাবান এক সাংঘিক ব্যক্তিত্বের নাম ভদন্ত করুণাবংশ স্থবির। তিনি ইতোমধ্যে পালি ও বাংলা ভাষায় বিশেষ ব্যুৎপত্তি লাভে সক্ষম হয়েছেন। লেখালেখি-জগতে তাঁর অগাধ বিচরণও সত্যিই চোখে পড়ার মতো। সকল শ্রেণির পাঠকসমাজের কাছে লেখাটা যাতে বোধগম্য, সুখপাঠ্য, সহজ ও সাবলীল হয়, সেদিকে বিশেষ নজর রেখে তাঁর লেখনী এগিয়ে চলে। এ যাবৎ তার লিখিত ১৭টি গ্রন্থ প্রকাশিত হয়েছে। তন্মধ্যে আটটি গ্রন্থ মূল ত্রিপিটকের, যেগুলো পালি ভাষা থেকে বাংলায় অনূদিত; কিছু আছে ইংরেজি থেকে অনূদিত, আর বাকিগুলো সংকলিত।</p>
	<p class="txt">জ্ঞান-অন্বেষায় আত্মনিবেদিত এ ভদন্তের অভিধর্মের ওপরও অনেক দখল রয়েছে। বৌদ্ধ দর্শনের জটিল ও গূঢ় তত্ত্বকে সহজ এবং প্রাঞ্জল ভাষায় ব্যাখ্যা-বিশ্লেষণপূর্বক ধর্মদেশনা প্রদান করে জ্ঞানপিপাসু ও বিদগ্ধকুলের জ্ঞানক্ষুধা মিটিয়ে দিতে সক্ষম তিনি। </p>
	<p class="txt">আমাদের পরম গুরু, পরম কল্যাণমিত্র পূজ্য বনভন্তের দীর্ঘদিনের লালিত মহান স্বপ্ন ছিল, সমগ্র ত্রিপিটককে বাংলায় অনুবাদ করে প্রকাশ করা। বিগত ২০১৭ সালের ২৫ আগস্ট ত্রিপাসো বাংলাদেশ-এর উদ্যোগে ত্রিপিটকের ৫৯টি গ্রন্থকে ২৫ খণ্ডে কম্বাইন্ড করে ‘পবিত্র ত্রিপিটক’ নামে পূর্ণাঙ্গ ত্রিপিটক বাংলায় প্রকাশ করার মাধ্যমে পূজ্য বনভন্তের সেই মহান স্বপ্নকে পূরণ করে দেয়া হয়েছে, যা এদেশের ধর্মীয় ইতিহাসে ও বাংলা সাহিত্যে একটি অবিস্মরণীয় এবং ঐতিহাসিক মাইলফলক। গুরু ভন্তের সেই মহান স্বপ্নকে পূরণ করে দিতে ভদন্ত করুণাবংশও অন্যতম এক কাণ্ডারি ছিলেন। এমন দুর্লভ সুযোগ লাভের ভাগ্য কজনের কপালে জুটে?</p>
	</div>
	<div class="react">
	</div>
	</div>
	<h1 class="title">পূজনীয় ব্যক্তির পূজা করা উত্তম মঙ্গল</h1>
	<div class="post_box">
	<div class="post_txt">
	<p class="txt">শাস্ত্রে উল্লেখ রয়েছে, একদা জম্বুদ্বীপের নগরদ্বারে ও সভাগৃহে বহুলোক একত্রিত হয়ে মঙ্গল কী তথা কীরূপে মঙ্গল সাধিত হয়, তা নিয়ে আলোচনা শুরু করেন। তাদের মধ্যে দৃষ্ট মাঙ্গলিক, শ্রুত মাঙ্গলিক ও অপরাপর ব্যক্তিগণ মঙ্গল বিষয়ে স্বীয় স্বীয় অভিমত তুলে ধরেন বিভিন্ন যুক্তিতর্কের মাধ্যমে। কিন্তু তাদের এসব অভিমত কিছুতেই সকলের কাছে গ্রহণযোগ্য হলো না। ফলত এই বিষয়ের আলোচনা সমাপ্ত হলো না, চলতেই থাকল। পর্যায়ক্রমে এই মঙ্গল বিষয়ক আলোচনা সমগ্র জম্বুদ্বীপে ছড়িয়ে পড়ল। যেখানে কিছুসংখ্যক লোক জমায়েত হন সেখানেই কীভাবে মঙ্গল হয়, এ প্রসঙ্গটি উঠে আসে অনিবার্যরপে। জনসাধারণের এই আলোচনার বিষয়টি একপর্যায়ে ভূমিবাসী দেবতাগণের মধ্যেও ছড়িয়ে পড়ল। ভূমিবাসী দেবতাগণের মাধ্যমে আকাশবাসী দেবতাগণের মাঝেও ছড়িয়ে পড়ল। পর্যায়ক্রমে চতুর্মহারাজিক, সুদর্শী ও অকনিষ্ঠবাসী দেবতাগণও স্থানে স্থানে একত্রিত হয়ে মঙ্গল বিষয় চিন্তা, আলোচনা করতে থাকেন। তারা ‘এটি মঙ্গল’ ‘এটি মঙ্গল’ বলে মঙ্গলের বিষয় আলোচনা করলেও কোনোটিতে স্থির সিদ্ধান্তে উপনীত হতে পারলেন না। মঙ্গল-বিষয় নিয়ে আলোচনা, তর্কবিতর্ক করতে করতে বারটি বছর অতিবাহিত হল বটে, কিন্তু তারা চূড়ান্ত সিদ্ধান্ত বা মীমাংসা করতে ব্যর্থ হলেন। মনুষ্য-দেবতা-ব্রহ্মাগণ কেউই কোনটি যথার্থ মঙ্গল তা সঠিক ও চূড়ান্ত মীমাংসা করতে পারলেন না।</p>
	<p class="txt">এরূপে দেব-মানব ও ব্রহ্মাগণ বার বছর পর্যন্ত মঙ্গল বিষয়ে বহু আলোচনা, পর্যালোচনা, তর্কবিতর্ক করেই গেলেন সার, কিন্তু প্রকৃত মঙ্গল-বিষয় নির্ধারিত হলো না। অবশেষে তাবতিংসবাসী দেবতাগণ একত্রিত হলেন। আর আলোচনা সভায় বললেন, মহাশয়গণ, গৃহকর্তা যেমন পরিবারের মধ্যে প্রধান, মোড়ল যেমন গ্রামের কর্তা, ঠিক তেমনি দেবরাজ ইন্দ্র আমাদের চেয়ে পুণ্যতেজে, ঐশ্বর্যবলে আর প্রতিভাগুণে শ্রেষ্ঠ। তিনি দুই দেবলোকের অধিপতি। চলুন, আমরা তাঁর কাছে এই বিষয় জিজ্ঞাসা করি। অমনি তারা দেবরাজ ইন্দ্রের কাছে গিয়ে বললেন, প্রভু, বর্তমানে মঙ্গল সম্বন্ধে যেসব আলোচনা হচ্ছে, তা আপনি কি জানেন? আপনি যদি প্রকৃত মঙ্গল-বিষয় বলে দেন তো বড়ই মঙ্গল হয়। দেবরাজ ইন্দ্র স্বভাবতই প্রজ্ঞাবান। তিনি দেবতাগণকে পাল্টা জিজ্ঞাসা করলেন, এই মঙ্গলবিষয়ক আলোচনা কোথা হতে শুরু হয়েছে? দেবতাগণ উত্তর দিলেন, আমরা চতুর্মহারাজিক দেবতাগণ হতে শুনেছি। তবে এই আলোচনা মনুষ্যলোক হতে শুরু হয়েছে। মনুষ্যলোক হতে ক্রমান্বয়ে দেবলোক, ব্রহ্মলোক পর্যন্ত বিস্তার লাভ করেছে। দেবরাজ—বর্তমানে ভগবান বুদ্ধ কোথায় অবস্থান করছেন? দেবগণ—মনুষ্যলোকে, শ্রাবস্তীতে। ‘আপনারা বুদ্ধের সকাশে গিয়ে এ বিষয়ে জিজ্ঞাসা করেছেন কি?’ ‘দেব, জিজ্ঞাসা করা হয়নি।’</p>
	<p class="txt"><span>এবার দেবরাজ ইন্দ্র বলে উঠলেন, বন্ধুগণ, আপনারা তো দেখছি অগ্নিকে হেয় মনে করে জোনাকি পোকাকে বড় বলে ভাবতে বসেছেন। সমগ্র বিশ্বব্রহ্মাণ্ডের যিনি মঙ্গলদাতা সেই ভগবান বুদ্ধকে না দেখে আমার কাছে মঙ্গল-বিষয় জানতে এসেছেন। বন্ধুগণ, ভগবান বুদ্ধই এর সদুত্তর দিতে পারেন। আমরা ভগবানের কাছে মঙ্গল-বিষয় জেনে নেবো। এই বলে দেবরাজ ইন্দ্র একজন দেবপুত্রকে আদেশ করলেন, বৎস, তুমি ভগবান বুদ্ধের সমীপে গিয়ে এ বিষয় জিজ্ঞাসা কর। দেবপুত্র দেবরাজ ইন্দ্রের আদেশ পেয়ে দিব্য পোষাকে ভ</span><span>‚</span><span>ষিত হয়ে ও দিব্য জ্যোতি বিচ্ছুরিত করে পরিবৃত দেবগণসহ জেতবন বিহারে উপস্থিত হলেন। ভগবানকে সশ্রদ্ধ অভিবাদন জানিয়ে একপার্শ্বে দাঁড়িয়ে গাথায় মঙ্গল-বিষয় জিজ্ঞাসা করলেন। ভগবান বুদ্ধও দেব-মানবের হিতসুখ ও কল্যাণের জন্য আটত্রিশ প্রকার মঙ্গল-বিষয় দেশনা করলেন।</span></p>
	<p class="txt">ত্রিপিটকের অন্তর্গত সূত্রপিটকের অন্যতম গ্রন্থ সুত্তনিপাতের “মঙ্গল সূত্রে আটত্রিশ প্রকার মঙ্গল-বিষয় সন্নিবেশিত রয়েছে। সেই আটত্রিশ প্রকার মঙ্গলের মধ্যে তৃতীয় মঙ্গল-বিষয়টি হলো—”পূজনীয় ব্যক্তির পূজা করা উত্তম মঙ্গল।” পূজনীয় ব্যক্তি কারা? অট্ঠকথায় বলা হয়েছে— সব দোষ বিরহিত, সব গুণে গুণান্বিত ভগবান বুদ্ধ পূজনীয়। এরপর পচ্চেক বুদ্ধ্গণ, আর্যশ্রাবকগণ পূজনীয়। তাঁদেরকে অল্পমাত্র দানীয়বস্তু দিয়ে পূজা করলেও দীর্ঘকাল হিতসুখ লাভ হয়ে থাকে। এ প্রসঙ্গে সুমন মালাকারের কাহিনী উল্লেখযোগ্য।</p>
	<p class="txt">একদিন ভগবান বুদ্ধ প্রাতঃকালে পাত্র-চীবর গ্রহণ করত পিণ্ডাচারণের জন্য রাজগৃহে প্রবেশ করেন। তখন সুমন মালাকার মগধরাজ শ্রেণিক বিম্বিসারের জন্য (রাজসেবায়) পুষ্প নিয়ে রাজবাড়ির দিকে অগ্রসর হচ্ছিলেন। গমন পথে হঠাৎ নগরদ্বারে ভিক্ষুসংঘ পরিবেষ্টিত বত্রিশ (প্রকার) মহাপুরুষ লক্ষণ সম্পন্ন, অশীতি অনুব্যঞ্জন সমন্বিত ও ষড়রশ্মি বিমণ্ডতি শান্ত-সৌম্য ভগবান বুদ্ধকে দেখতে পেলেন। এই অনুপম দৃশ্য দেখে মুহূর্তেই মনের মধ্যে বুদ্ধের প্রতি শ্রদ্ধা উৎপন্ন হলো। অমনি ভাবলেন—”রাজা এরূপে শতসহস্র পুষ্প সংগ্রহ করে বুদ্ধকে দান করাসহ বহু পুণ্যকার্য সম্পাদন করেছেন। সেই পুণ্যের প্রভাবে ইহলোকে মহৎ, বিপুল সুখের অধিকারী হয়েছেন। বাস্তবিক ভগবান বুদ্ধকে পূজা করলে অপ্রমেয়, বর্ণনাতীত সুফল লাভ হয়। সুদীর্ঘকাল হিতসুখ লাভের কারণ হয়। সুতরাং আমি এই পুষ্পগুলো দিয়ে বুদ্ধকে পূজা করবো। রাজা পুষ্প না পেয়ে আমাকে যা করার করুক।” এই ভেবে সুমন মালাকার প্রসন্ন মনে শ্রদ্ধাসহকারে একমুষ্টি পুষ্প ভগবানের সম্মুখে ছিটিয়ে দিলেন। (বুদ্ধের গুণের প্রভাবে) সেই পুষ্পগুলো বুদ্ধের মাথার উপরিভাগে শামিয়ানার মতো করে ঝুলে থাকল। সুমন এই আশ্চর্য দৃশ্য দেখে আরও অধিকতর প্রসন্ন চিত্তে আরেক মুষ্টি পুষ্প বুদ্ধের সম্মুখে ছিটিয়ে দিলেন। এবারের পুষ্পগুলোও বুদ্ধের তিনপার্শ্বে পদাকারে অবস্থান নেয়। অমনি সুমন মালাকার একে একে আট মুষ্টি পুষ্প বুদ্ধের সম্মুখে ছিটিয়ে দিলেন। এসব পুষ্প বুদ্ধের সম্মুখভাগে পুষ্পতোরণ হয়ে অবস্থান নেয়। ভগবান সেই পুষ্পতোরণের মধ্য দিয়ে চলতে লাগলেন। ভগবান বুদ্ধের এই অদ্ভুত দৃশ্য দেখে মহাজনতা একত্রিত হন এবং বুদ্ধ ও ভিক্ষুসংঘের সঙ্গে চলতে থাকেন। এই দৃশ্য দেখে সুমন মালাকারের দেহ-মন প্রীতিতে সিক্ত হয়। আনন্দ-আপ্লুত চিত্তে দাঁড়িয়ে থেকে দৃশ্যটি অবলোকন করতে থাকলেন। ভগবান সুমন মালাকারকে এভাবে দেখে স্মিতহাস্যে হাসলেন। আনন্দ স্থবির ভাবলেন—বুদ্ধগণ অকারণে হাসেন না কিছুতেই। আমি ভগবানের এই স্মিতহাস্যের কারণ জিজ্ঞাসা করবো। ভগবান আনন্দের জিজ্ঞাসায় বললেন, হে আনন্দ, তথাগতকে এই পুষ্প দিয়ে পূজা করার ফলে সুমন মালাকার এ জন্মে বিপুল ভোগসম্পত্তির অধিকারী হবে। শতসহস্রকল্প পর্যন্ত নরকে পতিত না হয়ে দেব-মনুষ্যলোকে অপ্রমেয় সুখভোগ লাভে সমর্থ হবে। পরিশেষে ‘সুমন’ নামক পচ্চেক বুদ্ধ হয়ে পরিনির্বাণ লাভ করবে। এরূপ বলার পর ধর্মদেশনা প্রদানাচ্ছলে বুদ্ধ এই গাথা ভাষণ করলেন—</p>
	<section class="gatha">
	<p class="txt">তঞ্চ কম্মং কতং সাধু, যং কত্বা নানুতপ্পতি,</p>
	<p class="txt">যস্স পতীতো সুমনো, বিপাকং পটিসেবতী’তি। (ধ. ম. ৬৮)</p>
	</section>
	<p class="txt"><span>অর্থাৎ যে কর্ম সম্পাদন করে অনুতাপ করতে হয় না, যার ফল প্রফুল</span><span>&shy;</span><span> মনে আনন্দের সাথে পরিভোগ করা যায়, তেমনি কর্ম সম্পাদন করা উত্তম বা কল্যাণকর। এই গাথা ভাষণ শেষে চুরাশি হাজার দেব-মানবের ধর্মজ্ঞান উদয় হয়েছিল। এভাবে বুদ্ধকে অল্পমাত্র পূজা করলেও সুদীর্ঘকাল হিতসুখ লাভ হয় বলে জ্ঞাতব্য। আমিষ পূজার এমনই প্রভাব, আর প্রতিপত্তি বা নিরামিষ পূজার প্রভাব তো কথায় নেই। পূজা দু’ধরনের বলে অট্ঠকথায় বর্ণিত হয়েছে। যথা : ১) আমিষ পূজা ও ২) প্রতিপত্তি পূজা। যিনি শরণশীল (অর্থাৎ বুদ্ধের শরণ, ধর্মের শরণ ও সংঘের শরণ গ্রহণ), নিত্য প্রতিপালনীয় পঞ্চশীল, উপোসথশীল বা অষ্টশীল এবং ভিক্ষু হলে চতুর্বিধ পরিশুদ্ধ শীল পরিপূর্ণ করে নিজের গুণধর্ম দিয়ে বুদ্ধকে পূজা করেন, তাঁর পূজা-ই প্রতিপত্তি পূজা বা পরম পূজা বলে কথিত। তাঁদের পূজার পুণ্যফল বর্ণনা করা অতীব কষ্টসাধ্য।</span></p>
	<p class="txt">তথাগতকে পরম পূজা করার শ্রেষ্ঠতা প্রদর্শনার্থে বুদ্ধ এরূপ বলেছেন, হে আনন্দ, যেই ভিক্ষু, ভিক্ষুণী, উপাসক, উপাসিকা ধর্মানুধর্ম প্রতিপন্ন (ধর্ম-সম্পর্কিত ক্ষুদ্রাণুক্ষুদ্র নিয়ম সমূহও আচরণ করেন), সামীচিন প্রতিপন্ন (উচিত ও বিশুদ্ধ কার্যসমূহ আচরণ করেন) হয়ে ধর্মানুযায়ী জীবন গঠনকারী হয়, সে-ই তথাগতকে ঠিকভাবে পূজা করে, সৎকার করে, গৌরব করে, সম্মান করে এবং পরম পূজায় পূজা করে। এ প্রসঙ্গে বুদ্ধ আরও বলেছেন, “নিরামিষপূজা নাম পরমা পূজা তথাগতস্স অনুচ্ছবিকা, তেন চ অভিপত্থিকো সক্কোতি মম সাসনং সন্ধারেতুং। যাবকীব চ ইমা চতস্সো পরিসা মং ইমায নিরামিস পূজায পূজেস্সন্তি তব মম সাসনং মজ্ঝে নভস্স পুন্নচন্দ বিয বিরোচিস্সতী’তি।” অর্থাৎ নিরামিষ পূজা নামক পরম পূজাই তথাগতের উপযুক্ত পূজা। যারা তথাগতকে নিরামিষ পূজায় পূজা করেন, তারাই আমার শাসনধর্মের অধিকারী হয় এবং আমার শাসনকে সুদীর্ঘকাল টিকিয়ে রাখতে সমর্থ হয়। যতদিন চারি পরিষদ আমাকে এই নিরামিষ পূজায় পূজা করবে, তারা আমার শাসনে পরিষ্কার আকাশে উদিত পূর্ণিমা চন্দ্রের ন্যায় বিরোচিত হবে, দীপ্তিমান হবে। একই নিয়মে পচ্চেক বুদ্ধ, আর্যশ্রাবকদেরকে পূজা করলে সুদীর্ঘকালব্যাপী হিতসুখ লাভ হয়ে থাকে।</p>
	<p class="txt">প্রব্রজিতদের মধ্যে আচার্য, উপাধ্যায় পূজনীয় আর জ্যেষ্ঠ প্রব্রজিতগণ কনিষ্ঠদের পূজনীয়। আচার্য, উপাধ্যায় আর জ্যেষ্ঠকে গৌরব-সম্মান প্রদর্শন করা, তাদের প্রতি অনুগত থাকাটাও তাদেরকে পূজা করার পর্যায়ে পড়ে। বিনয়পিটকে বয়োজ্যেষ্ঠ ভিক্ষুকে সম্মান-গৌরব প্রদর্শন ও পূজা করা প্রসঙ্গে বলা হয়েছে—অভিবাদন (অর্থাৎ আগমনরত জ্যেষ্ঠ ভিক্ষুকে সাদর অভ্যর্থনা করা) ও প্রত্যুত্থান (অর্থাৎ জ্যেষ্ঠ ভিক্ষুর উপস্থিতিতে আসন হতে উঠে দাঁড়ানো) করা, পদদ্বয় স্পর্শ করে বন্দনা করা, জ্যেষ্ঠ ভিক্ষুর বসার আসন ও শয়নের বিছানা প্রস্তুত করে দেয়া, পা ধোয়ার জল ও পা রাখার পিঁড়ে প্রস্তুত করে দেয়া, স্নানের সময় অঙ্গ মাজন করে দেয়া, চীবরাদি ধুয়ে দেয়া, আগন্তুক জ্যেষ্ঠ ভিক্ষুকে আগু বাড়িয়ে তার পাত্র-চীবর গ্রহণ করা, কোথাও যাওয়ার সময় জ্যেষ্ঠ ভিক্ষুর আগে আগে গমন না করা, জ্যেষ্ঠ ভিক্ষুর অনুমতি ব্যতিরেকে ধর্মদেশনা প্রদান না করা, জ্যেষ্ঠ ভিক্ষুর গা-ঘেঁষে উপবেশন না করা, জ্যেষ্ঠ ভিক্ষুর অগ্রে উপবেশন না করা ইত্যাদি। মোটকথা সর্বদা জ্যেষ্ঠকে সম্মান, গৌরব ও মান্য করত সদ্ভাবসূচক আচরণ করা—তাঁকে পূজা করা বলে অভিহিত করা হয়।</p>
	<p class="txt">অট্ঠকথায় বলা হয়েছে—গৃহীদের মধ্যে মাতাপিতা পুত্রকন্যাদের সর্বদাই পূজনীয়। তেমনি বয়োজ্যেষ্ঠ ভ্রাতা-ভগ্নি কনিষ্ঠ ভাইবোনদের পূজনীয়, আর কুলবধুদের পূজনীয় হলো শ্বশুর, শাশুড়ি ও স্বামী। শ্বশুর, শাশুড়ি ও শ্বশুরকুলের বয়োজ্যেষ্ঠগণ একজন জামাই-এর পূজনীয়। অন্যদিকে আত্মীয়স্বজনদের মধ্যে দাদা-দাদী, নানা-নানী, জেঠা-জেঠি, কাকা-কাকি, মামা-মামি, মেসো-মাসি প্রভৃতি বয়োজ্যেষ্ঠগণ পূজনীয়। তাঁদের পূজা, সম্মান, গৌরব ও মান্য করার ফলে ইহজীবনে প্রভুত মঙ্গল সাধিত হয়, সুনাম ও সুখ্যাতি লাভ হয়। জন্ম-জন্মান্তরে আয়ু, বর্ণ, সুখ ও বলাদি সম্পত্তি বৃদ্ধিকারক হয়ে থাকে। তজ্জন্য এরূপ বলা হয়েছে—মাতৃভক্তি, পিতৃভক্তি এবং আত্মীয়স্বজনের মধ্যে বয়োজ্যেষ্ঠগণ ও শ্রমণ-ব্রাহ্মণ তথা ভিক্ষু-শ্রামণগণকে শ্রদ্ধা, ভক্তি প্রদর্শন করবে। যারা এই কুশলধর্ম সম্পাদন করবে, তাদের সেই কুশলধর্ম সম্পাদন হেতু আয়ু, বর্ণ, সুখ, বল বৃদ্ধিপ্রাপ্ত হবে। ভগবান বুদ্ধ ধর্মপদে বলেছেন—</p>
	<section class="gatha">
	<p class="txt">অভিবাদনসীলস্স নিচ্চং বুড্ঢাপচাযিনো,</p>
	<p class="txt">চত্তরো ধম্মা বড্ঢন্তি আযু বন্নো সুখং বলং। — ১০৯</p>
	</section>
	<p class="txt">যিনি বয়োবৃদ্ধ এবং গুণে বা জ্ঞানে বৃদ্ধ ব্যক্তির প্রতি অভিবাদনশীল (নিত্য শ্রদ্ধা, গৌরব, সম্মান) ও পূজা করেন তার আয়ু, বর্ণ, সুখ ও বল এই চারটি সম্পদ বাড়তে থাকে। এই আয়ু বৃদ্ধি পাওয়া সম্বন্ধে ধর্মপদ অট্ঠকথায় এ রকম বলা হয়েছে—”পঞ্চ বীসতি বস্সকালে চস্স জীবিতন্তরাযো উপ্পজ্জেয্য, সো অভিবাদনসীলতায পটিপ্পস্সম্ভতি, সো যাবতাযুকমেব তিট্ঠতি।” অর্থাৎ ধরা যাক, কোনো ব্যক্তির পঞ্চাশ বছর জীবিত থাকার আয়ু বা কুশল রয়েছে, তবে এর আগে তার জীবন নাশের বিপদ উপস্থিত হতে পারে; সেই বিপদ অভিবাদনশীলতার দ্বারা প্রশমিত হয় বা কেটে যায়। সেই ব্যক্তি পঞ্চাশ বছর আয়ুষ্কাল পর্যন্ত জীবিত থাকে।</p>
	<p class="txt">প্রব্রজিত হোক বা গৃহী হোক পূজনীয়, সম্মানীয় ব্যক্তিদের পূজা, সম্মান করা কর্তব্য। পূজনীয়, সম্মানীয় ব্যক্তিদেরকে পূজা, সম্মান করার সৎ প্রবৃত্তিগুলো একজন মানুষের মনকে উদার, বিশুদ্ধ করতে সাহায্য করে। অন্যদিকে পূজনীয়, সম্মানীয় ব্যক্তিদের সৎ গুণাবলীসমূহ স্বীয় স্বীয় জীবনে রূপায়িত করার অনুপ্রেরণা জাগায় দারুণভাবে। এতে করে নিজের দোষ-ত্রুটিসমূহ চিরতরে বর্জন করার এবং অলব্ধ গুণসমূহ লাভ বা আয়ত্ব করার সুদৃঢ় মানসিকতা জন্মে। এভাবে একজন মানুষ যাবতীয় হিংসা-বিদ্বেষ, রেষারেষি, মনের সংকীর্ণতা, কলুষতা, স্বার্থপরতা, পরশ্রীকাতরতা, অহংকার, পরদোষ অন্বেষণ, লোভ-লালসাসহ খারাপ প্রবৃত্তিসমূহ হতে নিজকে বিরত, বিমুক্ত রাখতে সমর্থ হয়। সাথে সাথে যাবতীয় সৎ প্রবৃত্তিসমূহ স্বীয় স্বীয় মনে জাগিয়ে তুলতে পারে। সৎ প্রবৃত্তিসমূহ মনকে পরিশুদ্ধ, পবিত্র করে তোলে। মনের পবিত্রতা, পরিশুদ্ধতা ও উদারতা মানুষের জীবনকে সুখে, সৌন্দর্যে ও প্রশান্তিতে বিমণ্ডি করে। সেই অবস্থায় মানুষ নৈতিক শক্তিতে বলীয়ান হয়। ফলত তাঁর জীবনীশক্তি এবং বর্ণ, সুখ ও বল বৃদ্ধি পায়।</p>
	<p class="txt">কাজেই এটা বলার অপেক্ষা রাখে না যে, ভগবান বুদ্ধ এসব বিষয় সম্যকভাবে জেনেই “পূজনীয় ব্যক্তির পূজা করাকে উত্তম মঙ্গল” বলে অভিহিত করেছেন। একই সাথে পূজনীয় ব্যক্তিকে পূজা করতে উপদেশ দিয়েছেন। যারা উত্তম মঙ্গল প্রত্যাশী, তাদেরকে উপরিউক্ত নিয়মে পূজনীয় ব্যক্তিদের পূজা করতে হবে। আর এটা তো অস্বীকার করার কোনো জো নেই যে, আমরা প্রত্যেকে মঙ্গল প্রত্যাশী। কেউই স্বীয় জীবনে অমঙ্গল বা অমঙ্গলের ঘটনা ঘটুক সেটা কামনা করি না, প্রত্যাশা করি না। মঙ্গল প্রত্যাশীদের বুদ্ধের এই উপদেশগুলো মেনে চলে স্বীয় জীবনকে মঙ্গলময় করে তোলা উচিত নয় কি? সুতরাং পূজনীয় ব্যক্তিদেরকে পূজা করার মতো সাধুকর্ম সম্পাদন করে স্বীয় স্বীয় জীবনকে মঙ্গলময় করে তুলতে যত্নশীল হোন।</p>
	<p class="txt">পরিশেষে যে-কথাটি না বললে নয়, আবুসো ফুশ্য স্থবিরের “মহাস্থবির” বরণানুষ্ঠান উপলক্ষে তাঁর শিষ্যবৃন্দ এবং ভক্ত ও দায়ক-দায়িকাগণ তাঁকে ভিত্তি করে যে একটা স্মরণিকা গ্রন্থ প্রকাশ করছেন, এটাও পূজনীয় ব্যক্তিকে পূজা করার পর্যায়ভুক্ত। আমি মনে করি, এটার মাধ্যমে আবুসো ফুশ্য স্থবিরের শিষ্যবৃন্দ, ভক্ত-অনুরাগীগণ আদর্শ গুরুপূজা করার সাথে সাথে পূজনীয় ব্যক্তিকে পূজা করার মতো মঙ্গলজনক কার্যই সম্পাদন করলো। বলা বাহুল্য, আবুসো ফুশ্য স্থবির গৃহীজীবনে একজন হাইস্কুলের শিক্ষক ছিলেন। পরম পূজ্য বনভন্তের অপরিসীম ত্যাগ-আদর্শ ও জ্ঞান গরিমাময় ভিক্ষুজীবনের অকৃত্রিম অবদানে অনুপ্রাণিত, উদ্বুদ্ধ হয়ে দুঃখমুক্তি নির্বাণ লাভের প্রত্যাশায় প্রব্রজিত জীবন বেছে নিয়েছেন শিক্ষকতা ছেড়ে দিয়ে। আমরা জানি, একজন শিক্ষকের সঙ্গে বই-পুস্তক, লেখালেখির সুনিবিড় সম্পর্ক থাকে অবধারিতভাবে। কাজেই আবুসো ফুশ্যেরও এরূপ সম্পর্ক নিশ্চয়ই ছিল, বর্তমানেও রয়েছে। এদিক থেকে বিবেচনা করলেও তাঁর মহাস্থবির বরণানুষ্ঠানে একটি স্মরণিকা গ্রন্থ বা প্রকাশনা বের করাটা যথার্থ ও যথোপযুক্ত। এ প্রকাশনার মাধ্যমে আবুসো ফুশ্য স্থবির সম্পর্কে কিছু আলোকপাত করার এবং মহাস্থবির বরণানুষ্ঠানটি বিস্মৃতির অতল গহ্বরে হারিয়ে না গিয়ে স্মৃতিতে অম্লান করে ধরে রাখার কাজ সুসমাধা করা হলো। আমি আবুসো ফুশ্য স্থবিরের ‘মহাস্থবির’ বরণানুষ্ঠানটির সর্বাঙ্গীন সাফল্য কামনা করে এবং আবুসো ফুশ্য স্থবিরের গৌরবোজ্জ্বল ভিক্ষুজীবন কামনা করে লেখা সমাপ্ত করলাম।</p>
	<p class="txt">জগতের সকল প্রাণী সুখী হোক।</p>
	</div>
	<div class="react">
	</div>
	</div>
	<h1 class="title">বোধিসত্ত্ব চর্যা ও বুদ্ধোৎপত্তি</h1>
	<div class="post_box">
	<div class="post_txt">
	<p class="txt">সূত্রপিটকের অন্তর্গত খুদ্দকনিকায়ের চতুর্দশ গ্রন্থ ‘বুদ্ধবংশ'। ঐতিহাসিক এ বুদ্ধবংশ গ্রন্থে ও সূত্রপিটকের নানাসূত্রে বোধিসত্ত্ব চর্যা এবং বুদ্ধোৎপত্তির বিবরণ পাওয়া যায়। বুদ্ধ বংশ পুস্তকে বলা হয়েছে যে, সিদ্ধার্থ গৌতম কপিলাবস্তুর নিগ্রোধারামের রত্ন চংক্রমনে অবস্থান কালিন শ্রাবক সারীপুত্রের দ্বারা প্রার্থিত হয়ে অতীতের ২৭ জন বুদ্ধের (তবে তৃষ্ণাঙ্কর, মেধাক্কর, শরণঙ্কর বুদ্ধগণের নাম তেমন কিছু উল্লেখ নেই) কাহিনী বর্ণনা করেছিলেন। আর এ নিরিখে দর্শন করে স্পষ্ট ভাষায় বলা যায়, বৌদ্ধধর্ম বা বৌদ্ধ ত্রিপিটকে অবতারবাদ নেই। বিশ্ব বৌদ্ধ সমাজ বুদ্ধকে কখনো অবতার রূপে দেখে না। বৌদ্ধ ধর্মে অসংখ্য বুদ্ধ্যোৎপত্তির কথা বলা হয়। তাই পূর্ব পূর্ব কল্পে অসংখ্য বুদ্ধ জন্মগ্রহণ করেছিলেন, <span>বর্তমানে গৌতম বুদ্ধ (বা গৌতম বুদ্ধের শাসন চলতেছে) এবং ভবিষ্যতে আরো অসংখ্য বুদ্ধ জন্মগ্রহণ করবেন।  </span><br class="calibre2">&nbsp;</p>
	<p class="txt">বুদ্ধ হতে হলে স্বীয় ঈস্পিত পদ লাভের মানসে জন্মে জন্মে একজন সম্যক সম্বুদ্ধের পাদমূলে পতিত হয়ে বুদ্ধত্ব লাভের জন্য আশীর্বাদ প্রার্থনা করতে হয়। আর এমন শ্রেষ্ঠ, সুদুর্লত সম্পদ লাভের তৎপর ব্যক্তি বা বুদ্ধ হবার আশীর্বাদ প্রাপ্ত ব্যক্তি সে মুহর্ত হতে বোধিসত্ত্ব নামে পরিচিত হন। শাস্ত্রে উল্লেখ-বোধিসত্ত্ব বুদ্ধত্ব লাভের প্রার্থনায় আশীর্বাদ প্রাপ্ত হবার সঙ্গে সঙ্গে বিলোক আলোকিত হয় ও ত্রিলোকের সমস্ত দেব- ব্ৰহ্ম-মনুষ্যগণ তাকে তাবীবুদ্ধ হিসাবে বন্দনা ও পূজা করে থাকে। তবে বুদ্ধত্ব প্রার্থনা লাভ সহজ-সাধ্য ও সরল-সোজা নয়, অত্যধিক কঠোর কার্য সম্পাদন করে সে কার্যে কৃতকার্য হতে হয়। এমনকি এবিষয় (বুদ্ধত্ব আর্শীবাদ প্রার্থনা) চিন্তা করতেও চরম ইচ্ছাশক্তির প্রয়োজন হয়। বোধিসত্ত্বদের পারমীতা বা পারমী পরিপূর্ণতা করা বহুকষ্ঠসাধ্য ও সময় সাপেক্ষ বলে জগতে বুদ্ধোৎপত্তি বড়ই দুর্লভ। </p>
	<p class="txt">বুদ্ধত্ব প্রার্থনা বা প্রণিধান তিন প্রকার। যথা- (১) মন প্রণিধান, (২) বাক্য প্রণিধান এবং (৩) কায়—বাক্য প্রণিধান। এ'তিন প্রকার প্রার্থনাসমূহ একে একে পূরণ করতে হয়। যেমন (আমাদের) গৌতম বোধিসত্ত্ব পূর্বে সাত অসংখ্য কল্পে কয়েক হাজার বুদ্ধের সাক্ষাৎ পান এবং তাঁদের উপদেশে স্থিত হয়ে অনেক পূণ্যকর্ম সম্পাদন করে বুদ্ধত্ব লাভের জন্য মনে মনে (বুদ্ধত্ব) প্রার্থনা করেছিলেন। তৎপর নয় অসংখ্য কল্পে বহু সহস্ৰ (অনেকের মতে ৩৮৭০০ বুদ্ধ) বুদ্ধের সহিত মিলিত হন। তাঁদের উপদেশ অনুসারে নানা প্রকারে পূণ্যকর্ম করে বাক্যে দ্বারা বুদ্ধত্ব প্রার্থনা করেন। পরে এক কল্পে তৃষ্ণাঙ্কর, মেধাঙ্কর শরণঙ্কর বুদ্ধের উৎপত্তি হলে বিবিধ পূণ্যকর্ম সম্পাদন করে তাঁদের নিকটও বাক্য দ্বারা বুদ্ধত্ব প্রার্থনা করেন। পরে একই কল্পে দীপঙ্কর বুদ্ধের সময়ে সুমেধ তাপসরূপে তাঁর (দীপঙ্কর বুদ্ধ) নিকট কায়—<span>বাক্যে বুদ্ধত্ব প্রার্থনা করেন। এবং সুমেধ তাপসের বুদ্ধত্ব লাভের অষ্টবিধ গুণধর্ম বা বুদ্ধত্ব কারক ধর্ম সমন্বয় থাকা হেতু দীপঙ্কর বুদ্ধ তাঁর প্রার্থনায় সম্মতি বা বর প্রদান করেন।  </span></p>
	<p class="txt">সে অষ্টবিধ গুণধর্ম (বা বুদ্ধারের ধমতা) কি? (১) মানব জন্ম লাভঃ- মানুষ হয়ে জন্মগ্রহণ করতে হয়। মনুষ্যত্বভাবে দাঁড়িয়ে বুদ্ধত্ব লাভ করবার জন্য প্রার্থনা করলে প্রার্থনা সিদ্ধ হয়। দেবতা, ব্রহ্মা, সুপর্ণ, নাগ, <span>যক্ষ বা তির্যক যোনিতে জন্মগ্রহণ করে বুদ্ধত্ত্ব প্রার্থনা করলে প্রার্থনা সিদ্ধ হয় না। কারণ তা বুদ্ধ হবার অনুপযুক্ত অবস্থা।  </span></p>
	<p class="txt">(২) পুরুষ হয়ে জন্ম গ্রহণঃ- মনুষ্য জন্ম লাভ করলেও পুরুষ হয়ে জন্ম নিতে হয়। পন্ডক নপুংসক ও উভয় ব্যঞ্জনকেরা বুদ্ধ হবার প্রার্থনা করলে সফল হয়না। তদ্ধেতু যথোক্তভাবের কারণ সমূহ পরিপূর্ণ না থাকলে প্রার্থনা করতে পারে না। শাস্ত্রে কথিত হয়েছে- “হে ভিক্ষুগণ! ইহা বুদ্ধত্ব লাভের অনবকাশের অস্থান ও অসময়'। নারী জাতি হয়ে বুদ্ধ হবার প্রার্থনা করলেও সফল হয় না। তাই মানুষ জন্ম হয়েও স্ত্রী লিঙ্গে থেকে, পন্ডকাদি অবস্থায় বুদ্ধত্ত্ব প্রার্থনা সফল হয়না। যদি স্ত্রী হয়েও বুদ্ধত্ব লাভের ইচ্ছা থাকে, <span>তবে তদবস্থায় কুশল কর্ম সম্পাদন করে পুরুষত্ব লাভের জন্য প্রার্থনা করা উচিত। পুরুষ হয়ে প্রার্থনা করলে তাঁর প্রার্থনা সিদ্ধ হয়।  </span></p>
	<p class="txt"><span>(৩) অরহত্ব লাভের হেতু থাকাঃ- মনুষ্য জাতিতে জন্মগ্রহণ করে পুরুষত্বরূপ উপনিশ্রয় হেতু বিদ্যমান থাকলেও সেজন্মে প্রত্যক্ষ অরহত্ব লাভের হেতু সম্পন্ন হতে হয়। অর্থাৎ যে ব্যক্তি বুদ্ধত্ব লাভের প্রার্থনা করবে তাঁর সে জন্মের চেষ্ঠায় অরহত্ব লাভের উপযুক্ত হেতু বা কুশলমূল থাকা চায়। যাঁদের সে জন্মে প্রত্যক্ষ অরহত্ব লাভের হেতু নেই তাঁদের প্রার্থনা সফল হয় না।  </span></p>
	<p class="txt">(৪) বুদ্ধের দর্শন লাভঃ- বুদ্ধত্ব লাভের জন্য সম্যক সম্বুদ্ধের সম্মুখে প্রার্থনা করতে হয়। জীবিত সম্যক সম্বুদ্ধের নিকট পূন্যকর্ম সম্পাদন করতঃ প্রার্থনা করতে হয়। ভগবান বুদ্ধ পরিনির্বাপিত সময়ে ভগবানের পূতাস্থি চৈত্যে, বোধিমূলে, বুদ্ধ প্রতিবিম্বের সমুখে, পচ্ছেক বুদ্ধ ও শ্রাবকগণের সম্মুখে বুদ্ধ হবার প্রার্থনা করলে সফল হয় না। কেন হয় না? অধিকার দেওয়ার অভাবে। কারণ, সম্যক সম্বুদ্ধগণই বুদ্ধ হবার প্রার্থনাকারীর অষ্টবিধ বুদ্ধাঙ্কুরের ধর্মতা জ্ঞাত হয়ে কখন কত সূদীর্ঘকল্পের পর বুদ্ধ হবেন তা সর্বজ্ঞতা জ্ঞানে নিখুঁতভাবে জ্ঞাত হয়ে আশীবাদ ও অধিকার দিতে পারেন। ফলতঃ প্রার্থীর প্রার্থনা সফল না হয়ে বুদ্ধমুখে দেওয়া অধিকার বিনষ্ঠ হবার কোন সম্ভাবনা থাকে না। যেমন রাজা লিখিত সুপারিশ কোন ব্যক্তির কাছে থাকলে তদ্বারা যে রাজকর্মে অধিকার পেতে কোন বাধা থাকেনা, <span>রাজাজ্ঞাই বলবৎ থাকে।  </span><br class="calibre2">&nbsp;</p>
	<p class="txt">(৫) প্রব্রজ্যা লাভঃ- ভগবান বুদ্ধের সম্মুখে বুদ্ধত্ব লাভের প্রার্থনা করার সময় ভিক্ষু বা কর্মবাদী, <span>ক্রিয়াবাদী তাপস পরিব্রাজক নিকায়ে হতে প্রব্রজিত হতে হবে। গৃহী অবস্থায় থেকে প্রার্থনা করলে সিদ্ধ হয় না। কারণ গৃহী অবস্থা বুদ্ধ হবার প্রার্থনার অতি নিম্নতম স্তর। যেমন- সুমেধ তাপসও গৃহী অবস্থায় প্রার্থনা না করে প্রব্রজিত থেকে যথাভূত অধিষ্ঠানরূপ গুণ-সম্পদে গুণজ্ঞ ছিলেন।  </span></p>
	<p class="txt">(৬) ধ্যান গুনঃ- অভিজ্ঞারূপ ধ্যান-সম্পদ থাকা চায়। অর্থাৎ প্রব্রজিত হলেও অষ্টসমাপত্তি ধ্যান লাভী অথবা পঞ্চাভিজ্ঞা ধ্যান লাভী হতে হবে। এধরনের ধ্যান সম্পদ লাভী না হলে প্রার্থনা পূর্ণ হয় না। কারণ অষ্ট সমাপত্তি ও পঞ্চাভিজ্ঞা ধ্যান লাভী না হলে পারমীতা এবিচয়নে অসমর্থ হয়। অষ্টসমাপত্তিধ্যান এবং পঞ্চাভিজ্ঞা ধ্যান লাভীরা বুদ্ধত্ব লাভের কৃত্যাভিনীহার বা স্বয়ং পারমীতা ধর্মাদি প্রবিচয়ন করতে সমর্থ হয়, <span>তাই তাঁদের প্রার্থনা সিদ্ধ হয়।  </span></p>
	<p class="txt"><span>(৭) ত্যাগ গুণঃ- অধিকতর ত্যাগগুন উপকরণ। যথাযথ ত্যাগ সম্পত্তিতে সমন্বিত হয়ে যিনি প্রার্থনা করতে পারে তাঁর প্রার্থনা সিদ্ধ হয়। অর্থাৎ যিনি বুদ্ধত্ব লাভের জন্য আপন জীবন যুদ্ধের উদ্দেশ্যে বিসর্জন দিতে উদ্যত বা প্রস্তুত এমন ইচ্ছুক ব্যক্তির প্রার্থনা সিদ্ধ হয়। অন্য কারোর সফল হয় না।  </span></p>
	<p class="txt">(৮) বলবতী ইচ্ছা- বুদ্ধত্ব লাভ করবার জন্য যাঁর অধিকতর অপরাজেয় ও অপশ্চাদগামী ইচ্ছাশক্তি থাকে তাঁর প্রার্থনা সিদ্ধ হয়। অর্থাৎ বুদ্ধ না হওয়া যাবৎ বুদ্ধকারক কর্ম হতে চ্যুত না হলে বুদ্ধত্ব প্রার্থনা সফল হয়। যেমন- যদি কেহ বলে, লক্ষাধিক চারি অসংখ্য কল্প, নরক যন্ত্রণা ভোগ করে কে বুদ্ধত্ব লাভের ইচ্ছা করে? তবে যে ব্যক্তি ‘আমি বলে’ <span>উৎসাহ সহকারে তদুত্তর দিতে পারে তাঁর প্রার্থনা সিদ্ধ হয়।  </span></p>
	<p class="txt">পুনশ্চ, সমস্ত চক্রবাল মহাপ্লাবনে জলময়, জলাকার হয়ে পরিপূর্ণ হলে কেহ যদি নিজের বাহুবলে সাঁতার কেটে পরপারে উত্তীর্ণ হয়ে বুদ্ধ হতে পারে বলে শুনতে পায়- সেরূপ দুষ্কর কার্য নির্ভয়ে সম্পাদন করতে অগ্রসর হন যিনি, তাঁর প্রার্থনা সফল হয়। আবার যিনি বুদ্ধত্ব প্রাপ্তির জন্য সমস্ত চক্রবালে শিখা বিহীন ধূয়া বিহীন প্রজ্বলিত জ্বলন্ত অঙ্গারের উপর দিয়ে নির্ভয়ে হেঁটে পরপারে যেতে সাহস করেন, <span>তাঁর প্রার্থনা সিদ্ধ হয়।  </span></p>
	<p class="txt">পুনশ্চ, যিনি বুদ্ধত্ব লাভের জন্য সমস্ত চক্রবালময় সূতীক্ষ্ণ শক্তিশূল প্রোথিত করে পরিপূর্ণ রাখলেও সে তীক্ষ্ণ ধারাল শক্তিশূলের উপর পা দিয়ে নিঃসঙ্কোচে হেঁটে যেতে সংকল্প করে তাঁর প্রার্থনা সফল হয় এবং বুদ্ধত্ব লাভের জন্য যিনি সমস্ত চক্ৰবালে বেনু-গুম্বাদি কন্টক সমাচ্ছন্ন গভীর বনের ন্যায় থাকলেও তা ভেদ করে নির্ভয়ে নিঃসঙ্কোচে পরপারে যেতে অগ্রসর হন, <span>তাঁর প্রার্থনা সিদ্ধ হয়।  </span></p>
	<p class="txt">এ’<span>অষ্টবিধ গুণধর্ম সমন্বিত করে বুদ্ধত্ব লাভের প্রার্থনা করলে সফল হয়। অন্যথায় প্রার্থনা সফল হয় না।  </span></p>
	<p class="txt"> প্রজ্ঞা-প্রধান, শ্রদ্ধা প্রধান, এবং বীর্য-প্রধান ভেদে বোধিসত্ত্বগণ ত্রিবিধ পর্যায়ে পারমী পরিপূর্ণ করেন। (১) প্রজ্ঞাকে সম্মুখে রেখে পারমী পরিপূর্ণ করার পদ্ধতিকে প্রজ্ঞা প্রধান পারমী পূর্ণকারী বলা হয়। (২) শ্রদ্ধাকে সম্মুখে রেখে পারমী পরিপূর্ণ করার পদ্ধতিকে শ্রদ্ধা প্রধান পারমী পূর্ণকারী বলা হয়। (৩) বীর্যকে সম্মুখে রেখে পারমী পূর্ণ করার পদ্ধতিকে বীর্য প্রধান পারমী পূর্ণকারী বলা হয়। প্রজ্ঞা প্রধান পারমী পূর্ণকারী বোধিসত্ত্বগণকে চারি অসংখ্য (একের পিঠে একশত চল্লিশটি শূন্য বসালে যে সংখ্যা হয়, তা অসংখ্য) কালসহ লক্ষাধিক কল্প পর্যন্ত পারমী পূর্ণ করতে হয়। শ্রদ্ধা প্রধান পারমী পূর্ণকারী বোধিসত্ত্বগণকে আট অসংখ্যকাল সহ লক্ষাধিক কল পর্যন্ত পারমী পূর্ণ করতে হয়। বীর্য প্রধান বোধিসত্ত্বগণকে ষোল অসংখ্যকাল সহ লক্ষাধিক কল পর্যন্ত পারমীপুর্ণ করতে হয়। এতফাৎ-এর কারন, বোধিসত্ত্বগণ যখন সম্যক সম্বুদ্ধ হবার প্রার্থনা করেন তখন তাঁদের জ্ঞানের পরিপক্কতার তারতম্য থাকে। যাঁদের প্রজ্ঞা অধিক তাঁদের শ্রদ্ধা মন্দা ও বীর্য মধ্যম থাকে। যাঁদের শ্রদ্ধা অধিক তাঁদের প্রজ্ঞা মধ্যম এবং যাঁদের বীর্য অধিক তাঁদের প্রজ্ঞা মন্দা থাকে।</p>
	<p class="txt">প্রজ্ঞা প্রধান বোধিসত্ত্বগণ (বুদ্ধত্ব প্রার্থীর সময়) সর্বজ্ঞ বুদ্ধের নিকট তিন লাইনের কর্ম সংক্ষিপ্ত দেশনা শ্রবণে ষড়ভিজ্ঞা ও প্রতিসম্ভিদা সহ অরহত্ব লাভে সমর্থ থাকেন। শ্রদ্ধা প্রধান বোধিসত্ত্বগণ ভগবানের নিকট চার লাইনের কম সংক্ষিপ্ত দেশনা শ্রবণে ষড়াভিজ্ঞা ও প্রতিসম্ভিদা সহ অরহত্ব লাভের উপযুক্ত থাকেন। বীর্য প্রধান বোধিসত্ত্বগণ বুদ্ধের নিকট চার লাইন দেশনাসহ তৎ ব্যাখ্যা শুনে ষড়াভিজ্ঞা ও প্রতিসম্ভিদা সহ অরহত্ব লাভের উপযুক্ত থাকেন। বর্তমান গৌতম বুদ্ধ প্রজ্ঞা প্রধান বোধিসত্ত্ব ছিলেন বলে তিন লাইনের কম সংক্ষিপ্ত দেশনায় ষড়াভিজ্ঞ ও প্রতিসম্ভিদা সহ অরহত্ব লাভ করতে পারতেন। তাই তাঁকে (শুধু চারি অসংখ্য কাল সহ লক্ষাধিক কল্প পর্যন্ত পারমীপূর্ণ করতে হয়। অনাগতের আৰ্যমিত্র বুদ্ধ বীর্য প্রধান বোধিসত্ত্ব হওয়াতে অর্থাৎ তিন চার লাইন দেশনাসহ ব্যাখ্যা শুনে ষড়াভিজ্ঞা ও প্রতিসম্ভিদা সহ অরহত্ব লাভ করতে সমর্থ ছিলেন বলে যোল অসংখ্যকাল সহ লক্ষাধিক কল পর্যন্ত পারমী পরিপূর্ণ করতেছেন। ন্যূনতম চারি অসংখ্যকাল সহ লক্ষাধিক কল পারমী পূর্ণ করার পূর্বে দৈনন্দিন বেসান্তর রাজার ন্যায় মহাদান ও শীলাদি পারমী ধর্ম পূর্ণ করলেও বুদ্ধ হতে পারেনা। কারণ উক্ত নির্দিষ্ট সময় পরিপূর্ণ না হলে সর্বজ্ঞতা জ্ঞান-বীজ অঙ্কুরিত হয় না, জ্ঞানের পরিপক্কতা ও প্রসারতা বৃদ্ধি লাভ করে না। জ্ঞানে পরিপক্কতা, প্রসারতা, গভীরত্বতা, পরিপূর্ণতা লাভ না হওয়া পর্যন্ত সম্যক সম্বুদ্ধ হতে পারে না।<span>&nbsp;&nbsp;&nbsp;&nbsp;&nbsp;&nbsp;</span><span>  </span></p>
	<p class="txt">গৌতম বুদ্ধের পারমীকাল</p>
	<p class="txt">আজ হতে চারি অসংখ্য সহ লক্ষাধিক কল্প পূর্বে দীপঙ্কর বুদ্ধের নিকট বুদ্ধত্ব লাভের বর প্রাপ্তির সময় হতে গৌতম বুদ্ধের পারমী (পরিপূরণের) কাল শুরু হয় দীপঙ্কর বুদ্ধের পর ১ অসংখ্য কর শূন্য যায়। তৎপর ১ কল্পে শুধু কোণ্ডঞ্ঞো বুদ্ধের উৎপত্তি হয়। তার পরবর্তী ১ অসংখ্য কল্প শূন্য যায়। তারপরের ১ করে মঙ্গল, সুমন, রেবত ও সোভিত চার বুদ্ধের উৎপত্তি হয়। তৎপর ১ অসংখ্য কল্প শূন্য যায়। পরবর্তী ১ কল্পে আনোমদশী, পদুম ও নারদ তিন বুদ্ধ উৎপন্ন হন। তারপর ১ অসংখ্য কল্প শূন্য যায়। এরপর ১ কল্পে পদুমুত্তর বুদ্ধ উৎপন্ন হন। তারপর ৩০০০০ কল্প শূন্য যায়। এরপর ১ কল্পে সুমেধ ও সুজাত বুদ্ধ উৎপন্ন হন। তৎপর ৬৯৮৭৭ কল্প শূন্য যায়। তারপর ১ করে প্রিয়দশী, অর্থদশী ও ধর্মদশী তিন বুদ্ধ উৎপন্ন হয়। এরপর ২০ কল্প শূন্য যায়। পরবর্তী ১ কল্পে সিদ্ধার্থ বুদ্ধ উৎপন্ন হন। তারপর ১ কল্প শূন্য যায়। তার পরবর্তী ১ কল্পে তিষ্য, ফুস্স্য ও বিপর্শী তিন বুদ্ধ উৎপন্ন হয়। এরপর ৬০ কল্প শূন্য যায়। পরবর্তী ১ কল্পে সিখী ও বেস্সবু দুই বুদ্ধ উৎপন্ন হন। তৎপর ৩০ কল্প শূন্য যায়। তার পরবর্তী ১ কল্পে ককুসন্ধ, কোনাগমন, <span>কশ্যপ বুদ্ধ উৎপন্ন হন। এবং একইকল্পে গৌতম বুদ্ধের পারমী পরিপূর্ণ হয়ে তিনিও সম্যক সম্বুদ্ধ (সর্বজ্ঞ) রূপে ধরাধামে আবির্ভাব হন।  </span></p>
	<p class="txt"> বুদ্ধাঙ্কুর বা বোধিসত্ত্বগণ সূদীর্ঘ চারি/আট। ষোড়শ অসংখ্য সহ লক্ষাধিক কল্প কালাবধি জন্ম জন্মান্তরে দশপারমী-দশ উপপারমী-দশপরমার্থ পারমী পরিপূরণের পর পাঁচ মহৎ ত্যাগ, (স্ত্রীদান, পুত্র-কন্যাদান, রাজ্যদান, আপন অঙ্গ-প্রত্যঙ্গ দান, স্বীয় জীবন দান) তিন চরিত্র (জগতের হিতাচরন, জাতিগণের হিতাচরণ, বুদ্ধ হবার জন্য সদাচরণ) এবং সপ্তমহাদান করে মহাপৃথিবীকে সপ্তমবার কম্পিত করে তুষিত স্বর্গে গিয়ে অবস্থান করেন। তুষিত স্বর্গের দেবগণের আয়ুষ্কাল ৫৭ কোটি ৬০ লক্ষ বৎসর হলেও বোধিসত্ত্বগণের তার পূর্বে তাঁদের আয়ুষ্কালকে পরিসমাপ্তি করতে হয়। অর্থাৎ জগতে বুদ্ধোৎপত্তির সময় উপস্থিত হলে দেবতাগণের দ্বারা প্রার্থিত হয়ে কাল (বুদ্ধত্ত্বের সময়), দ্বীপ (জম্বুদ্বীপ), দেশ, কুল এবং জননীর আয়ু এপঞ্চবিধ বিষয় অবলোকন করে পৃথিবীতে বুদ্ধরূপে অবতীর্ণ হন। পঞ্চবিধ বিষয় অবলোকন করার কারণ- (১) জগতে যতদিন অন্য একজন বুদ্ধের ধর্ম প্রবর্তিত থাকে (অর্থাৎ পূর্ব বুদ্ধের প্রবর্তিত ধর্মের কালসীমা বিলুপ্ত না হয় ততদিন) এবং মানুষের আয়ুষ্কাল উর্দ্ধদিকে এক লক্ষাধিক বৎসর নিম্নদিকে দশ বৎসর হয় তখন বুদ্ধ জগতে আবির্ভাব হয় না। যেহেতু এসময়ে বুদ্ধের দেশিত জন্ম দুঃখ, জরা দুঃখ, ব্যাধি দুঃখাধিসহ চারি আর্যসত্য সম্বন্ধে সত্ত্বগণের দৃঢ় বিশ্বাস স্থাপন হয় না তথা তবিষয়ে যথাযথ জ্ঞান লাভের সুযোগ থাকে না। সে সময় বুদ্ধ উৎপত্তির অসময় বা অনুপযুক্ত। তাই সময় (বা কাল) বিলোকন করেন। (২) পৃথিবীতে পূর্ব বিদেহ, উত্তরকুরু, অপরগোয়ান ও জম্বুদ্বীপ নামে চারটি মহাদ্বীপ আছে। তন্মধ্যে জম্বুদ্বীপই সর্বশ্রেষ্ঠ, পূর্ব বুদ্ধগণও এ দ্বীপেই আর্ভিভূত হয়েছিলেন হয়ে থাকেন)। এহেতু ধরাধামে আসার পূর্বে বুদ্ধগণ দ্বীপ অবলোকন করেন। (৩) জম্বুদ্বীপ ও নানাপ্রদেশে বিভক্ত। তন্মধ্যে মধ্যপ্রদেশ উত্তম। পূর্ববর্তী সকল বুদ্ধগণ মধ্যপ্রদেশে আবির্ভূত হয়েছিলেন। একারণে দেশ অবলোকন করেন। (৪) বুদ্ধগণ বৈশ্য বা শূদ্রকুলে জন্মগ্রহণ করেন না। মান মর্যাদায় শ্রেষ্ঠ ক্ষত্রিয় কিংবা ব্রাহ্মণকুলেই জন্মগ্রহণ করেন। যে সময় এ’দুই বংশের প্রাধান্য থাকে সে সময় বুদ্ধগণ পৃথিবীতে আবির্ভূত হন। আবার, দুই বংশের মধ্যে যখন যশঃ সম্মানে ক্ষত্রিয়বংশের প্রাধান্য থাকে তখন ক্ষত্রিয়বংশে এবং যখন যশঃ সম্মানে ব্রাহ্মণ বংশের প্রাধান্য থাকে তখন ব্রাহ্মণ বংশে জন্মগ্রহণ করেন। গৌতম বুদ্ধের সময় ক্ষত্রিয় বংশের প্রাধান্য থাকায় গৌতম বুদ্ধ ক্ষত্রিয়কুলে জন্মগ্রহণ করেন। কিন্তু আৰ্যমিত্র বুদ্ধের সময়কালিন ব্রাহ্মণবংশের প্রাধান্য হবে বলে তিনি ব্রাহ্মণ বংশে জন্মাবেন। (৫) যাঁর জঠরে বুদ্ধ জন্মধারণ করবে, সে জঠরে আর অন্য কেহ <span>জন্মগ্রহণ করতে পারে না। বুদ্ধের জন্মের সপ্তম দিন পর তাঁর মৃত্যু হওয়া চাই। তাই যখন বুদ্ধের জননীর আয়ু মাত্র দশমাস সাতদিন অবশিষ্ঠ থাকে তখন বুদ্ধগণ মাতৃজঠরে জন্মধারণ করেন। এহেতু জননীর পরমায়ু অবলোকন করেন।  </span></p>
	<p class="txt"><span> বুদ্ধগণ দেবলোক হতে ঢুত হয়ে স্মৃতিমান ও সম্প্রজ্ঞান সমন্বিত অবস্থায় প্রতিসন্ধি গ্রহণকালে কিছু অদ্ভুদ ঘটনার আবির্ভাব হয়-  </span></p>
	<p class="txt"> যখন বুদ্ধগণ মাতৃকুক্ষিতে প্রবেশ করেন তখন দেবলোক, ব্ৰহ্মলোক, মারভূবন এবং শ্রমণ, ব্রাহ্মণ ও দেব-মনুষ্য সহিত এ পৃথিবীতে দেবগণের দেবতানুভাব অতিক্রম করে অপরিমিত মহান আলোকের প্রকাশ পায়। অনন্তঘন অন্ধকারাচ্ছন্ন লোকান্তরিক নিরয়—যেস্থানে চন্দ্র, সূর্যের কিরণও প্রবেশ করতে অক্ষম, সেস্থানে দেবগণের দেবতানুভব অতিক্রম করে অপরিমিত মহান আলোকের প্রবেশ ঘটে। যে সকল প্রাণী ঐ স্থানে উৎপন্ন হয়েছে তারাও সে আলোকে পরস্পরকে জানতে সক্ষম হয়। “ওহে অন্যান্য প্রাণীও এস্থানে উৎপন্ন হয়েছে।” দশ সহস্ৰ জগত সম্পন্ন এ ব্রহ্মাণ্ড কম্পিত, প্রকম্পিত, <span>সঞ্চালিত হয়।  </span></p>
	<p class="txt">বুদ্ধগণ মাতৃকুক্ষিতে প্রবিষ্ঠ হলে বুদ্ধ এবং বুদ্ধমাতার রক্ষাকল্পে চারি দেবপুত্র চারিদিকে বেষ্ঠিত করে থাকে, যাতে মনুষ্য অথবা অমনুষ্যগণ বুদ্ধ তথা বুদ্ধমাতার কোন অনিষ্ট সাধন করতে না পারে।<span>&nbsp;&nbsp;&nbsp;&nbsp;&nbsp;&nbsp;</span><span>  </span></p>
	<p class="txt">বুদ্ধগণ মাতৃকুক্ষিতে অবস্থান কালিন বুদ্ধমাতা স্বভাবতঃ শীলবতী হন প্রাণাতিপাত, অদত্তের গ্রহণ, ব্যভিচার, মৃষাবাদ, সুরামেরেয়াদি (মদ্যপান) হতে বিরত হন। তিনি পুরুষের প্রতি রাগোপসংহিত চিত্ত উৎপন্ন করেন না, এবং তিনি রক্তচিত্ত পুরুষের প্রভাবের অতীত হন।<span>&nbsp;&nbsp;&nbsp;&nbsp;&nbsp;&nbsp;</span><span>  </span></p>
	<p class="txt"><span>বুদ্ধমাতা সব সময় পঞ্চেন্দ্রিয়ের পরিতৃপ্তিরূপ সুখের অধিকারীনী হন ও ঐ সুখের উপকরণরূপ ভোগ্যবস্তু সমূহের দ্বারা পরিবেষ্ঠিত সেবিত হয়ে বিহার করেন।  </span></p>
	<p class="txt">বুদ্ধমাতা অন্যান্য নারীর ন্যায় নয় কিংবা দশমাস গর্ভধারণ করে প্রসব করেন । তিনি পূর্ণদশমাস গর্ভধারণ করে বোধিসত্ত্বকে প্রসব করেন। এসময় তিনি কোন প্রকার রোগাক্রান্ত হন না, সম্পূর্ণ অক্লান্ত দেহে সুখ অনুভব করেন। </p>
	<p class="txt"> বুদ্ধমাতা কুক্ষিনিক্রান্ত বোধিসত্ত্বকে সর্বাঙ্গ প্রত্যঙ্গ এবং সর্বেন্দ্রিয় সম্পন্ন দেখতে পান। সপ্তাহকাল অতীত হলে তিনি দেহত্যাগ করে তুষিত দেবলোকে উৎস্ন হন। </p>
	<p class="txt">বোধিসত্ত্বগণ মাতৃকুক্ষি হতে নিক্রান্ত সময় সুনির্মল, শুদ্ধ নিষ্কলঙ্ক থাকেন- জল, শ্লেষ্ম, কোন প্রকার অশুচি দ্বারা লিপ্ত হন না। যখন মাতৃকুক্ষি হতে নিষ্ক্রান্ত হন তখন দেবগনই প্রথমে গ্রহণ করেন, পরে মনুষ্যগণ।</p>
	<p class="txt">এখন বুদ্ধগণের ধর্মতা সম্বন্ধে আলোকপাত করা যাক্। সম্যক সম্বুদ্ধগণের ত্রিশটি ধর্মতা বিদ্যমান দেখা যায়। যেগুলো সব বুদ্ধগণই অক্ষতভাবে অপরিবর্তনীয় রূপে অনুসরণ করে থাকেন। (১) সজ্ঞানে বা স্মৃতিমান হয়ে মাতৃগর্ভে জন্মগ্রহণ করেন, (২) মাতৃগর্ভে বুদ্ধাসনে উপবেশন করে বহিমূখী হয়ে অবলোকন করেন, (৩) মাতার দন্ডায়মান অবস্থায় কুক্ষি হতে নিষ্ক্রান্ত হন, (৪) অরণ্য প্রদেশে মাতৃকুক্ষি হতে বহিনির্গমন হন, (৫) জন্মের পর সমপাদোপরি স্থিত এবং উত্তরাভিমুখী হয়ে সপ্তপদ গমন করে সর্বদিকে দৃষ্টিপাত পূর্বক সিংহনাদ গর্জনে- “এ পৃথিবীতে আমি অগ্র, আমি জ্যেষ্ঠ, আমি শ্রেষ্ঠ, ইহাই আমার শেষ জন্ম, আর আমার পুনঃজন্ম নেই” এ মহত্ব ব্যঞ্জক ব্যাক্য উচ্চারণ করেন, (৬) বৃদ্ধ, রোগী, মৃতদেহ ও প্রব্রজিত এ চারি নিমিত্ত দর্শনে উৎকণ্ঠিত হয়ে পুত্রলাভের পর মহাভিনিষ্ক্রমন করেন, (৭) প্রব্রজ্যার পর কমপক্ষে সপ্তাহকাল তপশ্চর্যা করেন, (৮) বুদ্ধত্ব লাভের দিন পায়সান্ন ভোজন করেন, কুশাসনে বসে সর্বজ্ঞতা জ্ঞান লাভ করেন, (১০) বুদ্ধত্ব লাভের জন্য আনাপান স্মৃতি ভাবনা গ্রহণ করেন, (১১) বজ্রাসনেই মার সৈন্যদের পরাজয় করেন, (১২) বোধিমণ্ডপে ত্রিবিদ্যাদি অসাধারণ জ্ঞান অর্জন করেন, (১৩) সাত সপ্তাহকাল বোধিমণ্ডপের অদূরে অবস্থান করেন, (১৪) ধর্ম প্রচারের প্রতি অনীহা দেখে মহাব্রহ্মা কর্তৃক ধর্ম প্রচারের জন্য প্রার্থনা, (১৫) ঋষিপতন মৃগদায়ে ধর্মচক্র প্রবর্তন করেন, (১৬) মাঘী পূর্ণিমায় বিপুল সংখ্যক ভিক্ষুসংঘের উদ্দেশ্যে প্রতিমোক্ষ দেশনা করেন, (১৭) জেতবন স্থানে স্থায়ী নিবাস করেন, (১৮) শ্রাবস্তীর নগরঘারে যমক প্রতিহার্য ঋদ্ধি প্রদর্শন করেন, (১৯) মাতাকে সম্মুখে রেখে তাবতিংস স্বর্গে দেবতার নিকট অভিধর্ম দেশনা করেন, (২০) তাবতিংস স্বর্গে অভিধর্ম দেশনা করে সাংকাশ্য নগরে অবতরণ করেন, (২১) সতত ফল সমাপত্তি লাভ করে থাকেন, (২২) সতত ফল সমাপত্তি ও নিরোধ সমাপত্তিতে বসে বিনীত করবার উপযোগী সত্ত্বগণকে অবলোকন করেন, (২৩) কারণ উৎন্ন হতে শিক্ষাপদ প্রজ্ঞাপ্তি করেন, (২৪) প্রয়োজন বোধে জাতক বর্ণনা করেন, (২৫) জ্ঞাতিদের সমাগমে বুদ্ধবংশ দেশনা করেন, (২৬) আগন্তুক ভিক্ষুগণের সহিত কুশলাদি জিজ্ঞাসা করেন, (২৭) যাঁদের দ্বারা নিমন্ত্রিত হয়ে বর্ষাবাস যাপন করেন তাদের সহিত কথা বলে অন্যত্র গমন করেন, (২৮) প্রত্যহ দিবসের পূর্বাহ্নে ও অপরাহ্নে এবং রাত্রির প্রথম যাম, মধ্যম যাম ও শেষ যামের বুদ্ধকৃত্য সম্পাদন করেন, (২৯) পরিনির্বানের পূর্বে মাংসরস ভোজন করেন, (৩০) চতুরবিংশতি কোটি লক্ষ সমাপত্তি সমাপনান্তে মহাপরিনির্বান লাভ করেন। বুদ্ধগণের আরো চতুর্বিধ অন্তরায় বিহীন ধর্ম থাকে। যথা- (১) বুদ্ধগণের উদ্দেশ্যে আনীত অথবা সঞ্চিত চর্তুপ্রত্যয়ের কেহ অন্তরায় করতে পারে, (২) বুদ্ধগণের পরমায়ুর কেহ অন্তরায় করতে পারে না, (৩) বুদ্ধগণের বত্রিশ মহাপুরুষ লক্ষণ ও অশীতি অনুব্যঞ্জনের অন্তরায় কেহ করতে পারে না, (৪) বুদ্ধগণের রশ্মি বিস্তারে কেহ অন্তরায় করতে পারে না।<span>&nbsp;&nbsp;&nbsp;&nbsp;&nbsp;&nbsp;</span><span>  </span></p>
	<p class="txt"> সকল বুদ্ধগণের সম্বোধি লাভ, দেশনা প্রকাশ শ্রাবক-শ্রাবিকার শ্রেণী বিভাগ সমরূপ হয়ে থাকে। কর্মের আদি-মধ্য-অন্তে জন্মলাভ হেতু তাঁদের (বুদ্ধগণের) দেহ দৈর্ঘ্য ও পরমায়ুর তারতম্য (দীর্ঘ-হ্রস্ব) হয়। বুদ্ধগণের মাতৃগর্ভে আগমন, জন্মগ্রহণ, বুদ্ধত্বলাভ ও পরিনির্বাণের সময়ে দশসহস্র চক্রবাল কম্পিত, প্রকম্পিত, সঞ্চালিত হয়। স্বভাবতঃ সব বুদ্ধগন গয়ার বোধিমতলে বুদ্ধত্ব লাভ করেন, কারণ এ চক্রবাল সহ দশসহস্র চক্রবালের ইহা কেন্দ্রবিন্দু। (সব) বুদ্ধগণ পূর্ব প্রার্থিত ব্যক্তির নিকট নবাবিস্কৃত ধর্ম বা ধর্মচক্র প্রবর্তন করেন এবং বহুজন হিতায়, বহুজন সুখায় তরে পদব্রজে ধর্মাভিয়ানে বহির্গত হন। বুদ্ধগণের আদেশ ভূমি বা ধর্মদেশনা বিচরণ ভূমি দশসহস্র চক্রবাল। বুদ্ধগণের ধর্মদেশনা কালিন মানুষ ব্যতীত দশসহ চক্রবালের দেবতা-ব্রহ্মাগণও উপস্থিত থাকেন। এবং তাদের প্রত্যেকের পূন্যও ধর্মোপলব্ধি অনুসারে ধর্মচক্ষু উৎপন্ন হয়। এভাবে অসংখ্য জীব বুদ্ধগণের নিদের্শিত মার্গ অনুসরণে ধর্মচক্ষু লাভ করে নির্বাণ সুখ প্রত্যক্ষ করেন।</p>
	<p class="txt">অনাগত বুদ্ধগণের কথা</p>
	<section class="gatha">
	<p class="txt">‘দসুত্তরা পঞ্চসতা বোধিসত্তা সমূহতা,</p>
	<p class="txt">দসা অনুকমা চেব অবসেমা নানুক্কমা'<span>।  </span></p>
	</section>
	<p class="txt"> মোট পাঁচশত দশজন বোধিসত্ত্ব নির্ধারিত হয়েছেন। তাঁদের মধ্যে দশজন অনুক্রমে বুদ্ধ হবেন। অন্য পাঁচশত বোধিসত্ত্বের ক্রম এখনও নির্ধারিত হয়নি। অনুক্রমিত সে দশজন, মৈত্রেয় (আর্যমিত্র), উত্তমরাম, কোশলরাজ প্রসেনজিত, ভিভূ, দীর্ঘশোনি, চঙ্কী, শুভ, ব্রাহ্মণ তোদেয়, নালাগিরি এবং পারিলেয়্য এ'দশ বোধিসত্ত্ব অনাগতে সম্বোধি প্রাপ্ত হবেন।</p>
	<p class="txt"> এ ভদ্রকল্পে মৈত্রেয় বোধিসত্ত্ব সর্বজ্ঞতা জ্ঞান প্রাপ্ত হবেন। পরবর্তী কর শূন্যকল্প হবে। তারপরবর্তী কল্পে বোধিসত্ত্ব উত্তমরাম সর্বজ্ঞতা জ্ঞান প্রাপ্ত হবেন। পরে পঞ্চাশক (বাকী) থাকবে এ সময়ে যথাক্রমে অন্যান্য আট বোধিসত্ত্বগণ সর্বজ্ঞতা জ্ঞান প্রাপ্ত হবেন। বর্তমানে মৈত্রেয়, রাম, প্রসেনজিত ভিভূ প্রভৃতি বোধিসত্ত্বগণ তুষিত স্বর্গে অবস্থান করতেছেন। সুভূতি (তোদেয়া), নালাগিরি এবং পারিলেয়্য প্রভৃতি তিন বোধিসত্ত্বগণ তাবতিংস দেবলোকে অবস্থান করতেছেন। উত্তর, <span>দীর্ঘশোনি এবং চঙ্কী প্রভৃতি তিন বোধিসত্ত্বগণ বর্তমানে জগতে ভিক্ষু হিসাবে হন।  জগতের সকল প্রাণী সুখী হোক।  </span></p>
	<section class="ref">
	<div class="ref_title">সহায়ক গ্রন্থ</div>
	<div class="refbox">
	<p class="txt">১। পারমীতা </p>
	<p class="txt">২। বুদ্ধবংশ। </p>
	<p class="txt">৩। আর্য </p>
	<p class="txt">৪। মৈত্রেয় বুদ্ধ।</p>
	</div>
	</section>
	</div>
	<div class="react">
	</div>
	</div>
	<h1 class="title">খুলে যাক স্মৃতির বন্ধদুয়ার</h1>
	<div class="post_box">
	<div class="post_txt">
	<p class="txt"> পরম পূজ্য বনভন্তে রাজবন বিহার, রাঙ্গামাটিতে স্থায়ীভাবে অবস্থান করার এক যুগের পরে আমি ১৯৮৯ সালের মাঝামাঝিতে তাঁর পবিত্র সান্নিধ্যে প্রব্রজিত হই। সেই হতে পূজ্য ভন্তেকে কাছে থেকে দেখার, তার লোকোত্তর জ্ঞানঋদ্ধ সংস্পর্শে ধন্য হবার মহা সুযোগ লাভ করি। এই প্রাপ্তিতে আজ আমি নিজেকে পরম সৌভাগ্যবান সত্ত্ব হিসাবে অনুভব করি। একই কলমের কালিতে বর্ণনা করতে পারব না। ১৯৮৯ সালের মাঝামাঝি হতে বর্তমানে ২০০ সালের প্রায় মাঝামাঝি, ১৮টি বছর কেটে গেল। তথাগত বুদ্ধের ভাষায়, পূজ্য বনভন্তে চীবরের কোণ ধরে। হিসাবের অংকে ১৮ বছর হলেও স্মৃতির আভায় যখন উজ্জ্বল হয় অনুভবের ছোঁয়ায় ধরা দেয় তখন তো মনে হয় আটার বছর কই? এই তো মাত্র সেদিনে কথা, <span>সেদিনই প্রব্রজ্যা নিয়েছি আমি।  </span></p>
	<p class="txt"> পূজ্য বনভন্তের জন্য নব নির্মিত “আবাসিক ভবন” দানোৎসর্গ অনুষ্ঠান উপলক্ষে প্রকাশিতব্য স্মরণীকায় কিছু লেখতে গিয়ে আমি আমার লেখার বিষয়বস্তু হিসাবে বেছে নিয়েছি আমার আটার বছরের দেখা পূজ্য বনভন্তের আবাসস্থল বা আবাসিক ভবনসমূহ সঙ্গত কারণে আমাকে ফিরে যেতে হচ্ছে অতীতে। অতীতের কথায় ফিরে যাচ্ছি? প্রব্রজ্য জীবনের উষালগ্নে। এখানে একটি কথা বলে রাখা উচিত বলে মনে করছি। স্মৃতির গতি বে জটিল; কোন বাধাধরা নিয়ম মেনে চলে না। কখনও উর্ধ্বমুখি, কখনও অধোগামী, কখনও সুস্পষ্ট হয়ে, কখনও বা মৃদু <span>কুয়াশাচ্ছন্ন হয়ে হাজির হয় স্মৃতিপথে। তাই এখান ধারাবাহিকতা বজায় রাখা দুরুহ হয়ে উঠবে সন্দেহ নেই। বরং প্রায়ই ধারাবাহিকতার বেড় টপকে অন্যপথ ধরবে।  </span></p>
	<p class="txt"> ১৯৮৯ সাল, তখনকার রাজবন বিহার ছিল বেশ সাদামাথার। মূল বিহার বিল্ডিং ও পূজ্য বনভন্তের ভোজনালয় ছাড়া কোন পাকা ভবন ছিল না। বর্তমানের বহু অট্টলিকা সমৃদ্ধ রাজবন বিহার কম্পপ্লেক্স-এর সাথে তুলনা করার কোন জো ছিল না। আজকের বন্ধুতল বিশিষ্ট ইটে জৌলুসের বদলে তখন সবুজ গাছগাছালি ও প্রকৃতির গাছছায়াছুঁয়ি পরিবেশে ঢাকা ছিল। পূজ্য বনভন্তে যদিও মাঝে মাঝে রাজবন বিহারকে লণ্ডন শহরে পরিণত করার কথা শুনাতেন। কিন্তু সেটা তিনি বড়ো বড়ো ইমারত তৈরী করে নাকি লোকোত্তর জ্ঞানের (?) লণ্ডন শহরে পরিণত করার কথা বলতেন তা নিয়ে বেশ কৌতূহল ছিল অনেকের মনে। বর্তমানে যেই মাঠটিতে মূল বিহার কম্পপ্লেক্স গড়ে উঠেছে, সেটি তখন এতো প্রশস্ত, পরিপাটি ছিল না। মাঠের পূর্ব ও উত্তরদিকটা ছিল খাড়া, ঝোপ-ঝাঁড়যুক্ত ঢালুভূমি। পশ্চিমদিকটাও একই রকম ছিল ব চলে। দক্ষিণদিকটা ঝোপ-ঝাড়যুক্ত না থাকলেও বেশ খাড়া ছিল। সব মিলিয়ে বলা যায় অরণ্যাচ্ছাদিত অনুচ্চ এক পাহাড়ী টিলার পিঠই ছিল মাঠটি। শুনাকথা, <span>ইতিপূর্বে নাকি সেরকমও ছিল না মাঠটি। ১৯৮৬ সালে মাটি কেটে সেটুকু প্রশস্ত করা হয়েছিল।  </span></p>
	<p class="txt"> যাক সেসব আগের কথা, সে ব্যাপারে আমি তেমন কিছুই জানি না। পরবর্তীতে অট্টলিকা সমৃদ রাজবন বিহার কমপ্লেক্স গড়তে মাটি ভরাট করে পুরো মাঠের পুষ্টিসাধন করা হয়েছে মাঠের দক্ষিণদিকে এখন যেখানে গেইট বিল্ডিং নামে একটি তিনতল বিশিষ্ট ভিক্ষু আবার (ভবন) রয়েছে, সেখানে ছিল দশ/এগার ধাপযুক্ত একটি পাকা সিঁড়ি। সেই সিঁড়ি বেয়ে মূল বিহার চত্ত্বরে প্রবেশ করতে হতো। সিঁড়ি অতিক্রম করে কয়েক পা এগুলেই টিনের ছাউনী বিহার কাম দেশনালয়ে পৌছা যেতো। যার অর্থ মাঠের দক্ষিণপার্শ্বের প্রায় শেষ বিন্দুতে ছিল (পুরানো) বিহার কাম দেশনালয়টি। বিহার ও দেশনালয়টি একত্রে হলেও বিহারটি ছিল পূর্বমুখী আর দেশনালয়টি ছিল দক্ষিণমুখী। তবে হ্যা, ১৯৮৮ সালে নতুন দ্বিতল বিশিষ্ট মূল বিহার ভবন নির্মিত হবার পর সেটি মূলতঃ দেশনালয় হিসাবেই গণ্য করা হতো, ব্যবহৃত হতো। কিন্তু তারপরও (পূর্বে প্রতিষ্ঠিত) বুদ্ধমূর্তিসমূহ যথাস্থানে রক্ষিত ছিল। দায়ক- দায়িকারা সেখানেই বুদ্ধ বন্দনার কাজ সেরে নিতেন। আমরা অধিকাংশ শ্রামণেরাও তাই করতাম। সেসময় আমরা দৈনিক তিনবার বন্দনা করতাম। সেই তিনবারের মধ্যে ভোর । দুপুরের বন্দনা দেশনালয়ে করতাম। সন্ধ্যার বন্দনা পর্বটি করতাম যার যার রুমে। মাঠে, একেবারে উত্তরপার্শ্বে ছিল তলাপাকা, <span>টিনের ছাউনীওয়ালা বাংলো টাইপের একটি গুদাম ঘর আর সেটিই ছিল পূজ্য বনভন্তের আবাসিক কুঠি। রাঙ্গামাটির স্বনামধন্য ব্যক্তি (বর্তমানে প্রয়াত) অজিতকুমার দেওয়ান পূজ্য বনভন্তের প্রতি শ্রদ্ধান্বিত হয়ে তার অবস্থানের জন নিজের শ্রদ্ধাদানে নির্মাণ করে দান দিয়েছিলেন সেই কুঠিটি। পূর্বমূখী কুঠির-এর তিনপার্শ্বে বারান্দা ছিল।  </span></p>
	<p class="txt"> যতদূর মনে পড়ে, দক্ষিণপার্শ্বের বারান্দায় পূজ্য ভন্তের জন্য একটি আসন পাত থাকতো সব সময়। তবে ভন্তে দেশনালয়ে গিয়ে নির্দিষ্ট আসনে বসতেন বেশি। দায়ক- দায়িকা উপস্থিত থাকলেও তিনি দেশনালয়ে গিয়ে বসতেন, না থাকলেও বসে থাকতেন। কেবল মাঝে মাঝে বারান্দার সেই আসনে বসে দায়ক-দায়িকা, ভিক্ষুসঙ্কে ধর্মদেশনা প্রদান করতেন। পশ্চিম পার্শ্বের বারান্দায় চীবর দিয়ে কামরা তৈরী করে নিয়ে তিন/চারজন শ্রামন অবস্থান করতেন। যাতে করে পূজ্য ভন্তে ডাকামাত্র ভন্তের সমীপে উপস্থিত হওয়া সম্ভব হয়। ভন্তের রুমের উত্তরদিকে আরো একটি ছোট্ট রুম ছিল কুঠিতে। সাধারণত যেই শ্রামণের ভন্তেকে সেবা করতে অভ্যস্ত তাদের জন্য নির্ধারিত থাকতো রুমটি। বলা বাহুল্য, সেসময় ভন্তের জন্য নির্দিষ্ট কোন সেবক ছিলেন না। একেক সময় একেকজন শ্রামণ ভন্তের প্রধানসেবকের দায়িত্ব পালন করতো, আর অন্যরা তাকে সাহায্য করতেন। তবে তাদেরকে ভিক্ষুসঙ্ঘ কর্তৃক মনোনীত করা হতো না, <span>তারা স্বীয় ইচ্ছায় সেটা করতেন।  </span></p>
	<p class="txt"> পূজ্য ভন্তের আবাসিক কুঠি-এর সামনে অর্থাৎ পূর্বদিকে ছিল তর্জা ছাউনীর একটি চংক্রমণশালা। যেখানে পূজ্য ভন্তে মাঝে মাঝে কিছু সময়ের জন্য একাই (লাঠি ধরে) চক্ৰমণ করতেন। তবে সেসময় তিনি লাঠি ব্যবহার করতেন নামে মাত্র। প্রকৃতপক্ষে লাঠিতে ভর দিয়ে চলতে হতো না তাঁকে। সেই চংক্রমণ করার অভ্যাসটি তিনি পরবর্তীতেও বেশ কয়েক বছর অব্যাহত রেখেছিলেন। এমনকি যখন ১৯৯৫ সালে বর্তমান চাকমা রাজমাতা আরতি রায় ও শ্রদ্ধাবান উপাসক বাবু ইন্দ্রনাথ চাকমার উদ্যোগে পুরানো চংক্রমণশালাটি ভেঙ্গে তৎস্থানে নতুন পাকা চংক্রমণশালা নির্মাণ করে দেন, তখনও তিনি সেখানে (পাকা চংক্রমণশালায়) বেশ কিছু সময় ধরে চংক্রমণ করেছিলেন। বর্তমানে যেখানে উপাসনা বিহার, বনভন্তের প্রতিমূর্তি বিহার ও ভিক্ষুদের ভোজনালয় নির্মিত হয়েছে, তখন সেসব স্থান ছিল গাছ-গাছালিতে পূর্ণ। মনে পড়ে, সেই স্থানটিতে বিহারের ঝাঁকজমকপূর্ণ ধর্মীয় অনুষ্ঠানসমূহও অনুষ্ঠিত হতো সেসময়। আগেই উল্লেখ করেছি, ১৯৮৮ সালে দ্বিতল বিশিষ্ট মূল বিহার বিল্ডিং নির্মিত হয়েছিল। সে বিল্ডিং- এর ছাদে ভন্তে অবস্থানের জন্য টাইলস, এসি লাগানো একটি রুম ছিল। কিন্তু কেন জানি ভন্তে সেখানে খুবই কম অবস্থান করতেন। বাংলো টাইপের গুদাম কুঠিতে অবস্থান করতেন বেশি। তবে সেটাকে অবস্থান করা না বলে বিশ্রাম করতেন বলাই যুক্তিসঙ্গত হবে। কারণ চব্বিশ ঘন্টার মধ্যে প্রায় সোল/সতের ঘন্টা কাটিয়ে দিতেন তিনি দেশনালয়ে। সকালে ভোজনালয়ে গিয়ে যৎসামান্য প্রাতঃরাশ গ্রহণ শেষে সোজা দেশনালয়ে চলে যেতেন। এভাবে শুরু হতো তার দেশনালয়ে ঘন্টার পর ঘন্টা বসে থাকার পর্ব। সাড়ে দশটায় (কুঠিতে) ফিরে এসে স্নান করতঃ ভো<span>জনালয়ে গিয়ে আহার সেরে নিতেন।  </span></p>
	<p class="txt"> তারপর পুনরায় দেশনালয়ে গিয়ে বসতেন তার নির্দিষ্ট আসনে। ভাবতে অবাক লাগে, কোন দিন ব্যতিক্রম হতো না সেই নিয়ম। কী ভীষণ ধৈর্যের সাথে তিনি অপরের কল্যাণার্থে নিজেকে সঁপে দিতেন। সদ্ধর্মহারা, জ্ঞানহারা নর-নারীর চিত্তে জ্ঞান ও সত্যের প্রবাহধারা বইয়ে দিতে অক্লান্ত প্রচেষ্টা চালিয়ে যেতেন সানন্দে। সেসময় দেশনালয়ে প্রতিদিন কি দায়ক-দায়িকার ভিড় থাকতো? না, তখন দায়ক-দায়িকাদের ভিড়ের দৃশ্য পরিলক্ষিত হবার ঘটনা ছিল বিরল। বিশেষ বিশেষ ধর্মীয় অনুষ্ঠানের দিনগুলোতে কেবল দেশনালয়ে দায়ক-দায়িকার ভিড় থাকতো। অন্যসময় দেখা যেতো কখনও জনা দশ/বিশেক দায়ক-দায়িকা, কখনও একটু বেশি, কখনও তার চেয়ে কম; কখনও বা পুরো দেশনালয় ফাঁকা, ব্যজনী দানরত শ্রামণগণ ও পূজ্য বনভন্তে ছাড়া কেউই নেই। সেসব তোয়াক্কা না করে প্রতিদিন যথানিয়মে দেশনালয়ে গিয়ে নিজের আসনে আসীন হতেন তিনি। দিন গড়িয়ে সন্ধ্যা, সন্ধ্যা গড়িয়ে রাত, <span>মধ্যরাতে তিনি কুঠিতে ফিরতেন বিশ্রামের জন্য।  </span></p>
	<p class="txt"> আমার স্পষ্ট মনে আছে, সেসময় আমিও বহুবার গভীর রাত পর্যন্ত ভন্তেকে ব্যজনীদান করেছিলাম দেশনালয়ে। কোন কোন সময় এমন ঘটনাও ঘটেছিল। ভন্তে স্বীয় আসনে চোখ বুজে ধ্যানসুখে নিমগ্ন আর আমরা দাঁড়িয়ে ব্যজনী প্রদান করতে করতে রাত সাড়ে ১২টা/১টা বেজে যাচ্ছে; হঠাৎ ভন্তে চোখ মেলে আমাদের দিকে তাকিয়ে জিজ্ঞাসা করতেন ‘সাতটা/আটটা বেজেছে কি? আমরা উত্তর দিতাম- ভন্তে, রাত সাড়ে বারটা/১টা বেজেছে। অমনি ভন্তে বলতেন, আরো কিছুক্ষণ থাকি এখানে। এ প্রসঙ্গে একটি কথা উল্লেখ না করে পারছি না। (আমার) শ্রামণ জীবনের প্রথমদিকে গভীর রাত পর্যন্ত ভন্তেকে ব্যজনী প্রদানের সময় মনে মনে ভাবতাম কখন ভন্তে কুঠিতে যাবেন। এতো রাত হয়ে গেল, তবু কেন ভন্তে চলো, কুঠিতে যাই’ বলছেন না। আর যখন ভন্তে বলতেন- ‘চলো, এখন কুঠিতে যাই। তখন ছাড়া পাওয়া গেল বলে মনে মনে আনন্দিত হতাম। সে কথা মনে পড়লে আজও লজ্জিত বোধ করি। পরবর্তীতে অবশ্য তেমন হতো না। বরং চিন্তা করতাম, মহাপুরুষকে এভাবে সেবা করা ক’জনের ভাগ্যে জোটে! বলা যায়, নিতান্ত বিশ্রামের তাগিদে ভন্তে দেশনালয় হতে কুঠিতে আসতেন, খাটে শুয়ে পড়তেন। ভন্তের খাটটি পূর্ব-পশ্চিম করে পাতা থাকতো। অবশ্য কোন কোন সময় বিশেষ দরকার বশতঃ তাড়াতাড়ি দেশনালয় ছেড়ে কুঠিতে আসতেন তিনি। তবে বিশ্রামের রুমে না ঢুকে দক্ষিণপার্শ্বের বারান্দায় পেতে রাখা আসনে গিয়ে বসতেন। <span>আর সেখানে মধ্যরাত অবধি ধ্যানসুখে নিমগ্ন থাকতেন। সেবক শ্রামণেরা ব্যজনী প্রদানে রত থাকতেন-যতক্ষণ না তিনি বিশ্রামের রুমে ঢুকতেন। শীতের রাতে কিন্তু গভীর রাত পর্যন্ত দেশনালয়ে অবস্থান করা হতে বিরত থাকতেন। দশটা/এগারটায় কুঠিতে চলে আসতেন।  </span></p>
	<p class="txt"> খুব ভোর হতেই ভিক্ষু-শ্রামণেরা পূজ্য ভন্তের কুঠি-এর বারান্দায় জমায়েত হতেন। আর আগ্রহের চোখে তাকিয়ে থাকতেন ভভের রুমের দরজায়। কখন ভন্তে দরজা খুলে দিবেন। সব আগ্রহের অবসান ঘটিয়ে ভন্তে দরজা খুঁলে দিতেন, তখন ভিক্ষু-শ্রামণেরা রুমে ঢুকে ভন্তের চরণ স্পর্শ করে বন্দনা করতঃ সুবিধামত স্থানে বসে পড়তেন। অমনি ভন্তে শুরু করে দিতেন দুঃখমুক্তি নির্বাণ পথপ্রদর্শক অমৃতময় ধর্মদেশনা। তাঁর সুদীর্ঘ সাধনা জীবনের কথা উল্লেখ করে তিনি ভিক্ষু-শ্রামণেরদেরকে জ্ঞান ও সত্যাশ্রয়ী হয়ে নির্বাণ লাভের জন্য উদ্বুদ্ধ বলে আমার দৃঢ় বিশ্বাস। আজও যখন সেই দৃশ্য মনের আয়নায় ভেসে ওঠে, তখন এক ধরনের আনন্দ অনুভূতি স্পর্শ করে হৃদয় তন্ত্রীতে। হঠাৎ আবেগে আপ্লুত হতে চাই মন-প্রাণ। উপদেশ্চলে তিনি আমাদেরকে প্রশ্ন করতেন, আমরা উত্তর দিতাম। আবার আমরা কোন বিষয় জানার জন্য সবিনয়ে নানা প্রশ্ন রাখতাম, তিনি বুঝিয়ে দিতেন সেই বিষয়। সেই দিনগুলোর তরতাজা স্মৃতি আজও যেন কান পাতলে শুনতে পাই, চোখবুজে থাকলে স্মৃতির ক্যানভাসে ভেসে ওঠে পরিষ্কার, নির্ভুলভাবে। আজ লেখতে বসেও সেসব স্মৃতি চোখে ভেসে উঠছে বার বার। সেসব মধুর, সুদুর্লভ স্মৃতি মনের দরজায় ধাক্কা দিলে কেনই-বা আবেগ তাড়িত করবে না? বিশেষতঃ বর্তমানে যখন সেরূপ ঘটনা পুনরাবৃত্তির সুযোগ প্রায় বন্ধ রয়েছে। জীবনের অন্যতম সেই শ্রেষ্ঠ স্মৃতি কি আর ভুলা যায়? আজও ভুলিনি সেই দিনগুলোর কথা। জানি, ভুলতেও পারব না কোনদিন। স্মৃতির পাতায় বা হৃদয়ে অম্লান হয়ে রবে আজীবন। এমনকি পুর্নজন্ম হতে হলে, <span>তখনও..।  </span></p>
	<p class="txt"> সে সময় পূজ্য বনভন্তে ভিক্ষু-শ্রামণেরদেরকে অনুশাসন করতেন অত্যন্ত শক্ত হাতে। বিনয়ের প্রতি তার অবস্থান ছিল একেবারে কঠোর। কোন প্রকার শিথিলতা প্রদর্শন বা ছাড় দিতেন না তিনি। আমার স্পষ্ট মনে আছে, একদিন পূজ্য ভন্তে তার আবাসিক কুঠি-এর (দক্ষিণ পার্শ্বের) বারান্দার আসনে বসে আছেন। এমন সময় একজন ভিক্ষুর (ইচ্ছা করেই নাম উল্লেখ করলাম না) আপন বোন (যুবতী) মূল বিহার বিল্ডিং-এর নিচতলার দক্ষিণ-পশ্চিম কোণের রুমে (যেখানে আপন ভাই ভিক্ষুটি অবস্থান করতো) ঢুকে পড়লো। ভন্তের দৃষ্টিতে ধরা পড়লো সে দৃশ্যটা। সঙ্গে সঙ্গে একজন শ্রামণ দিয়ে ডেকে পাঠালেন ভিক্ষুকে। ভিক্ষুর আর বুঝতে বাকী রইল না, কেন ভন্তে তাকে ডেকে পাঠালেন। সে সহসা ভন্তের কাছে এসে জানালেন, মেয়েটি তার গৃহী জীবনের আপন ছোট বোন। নিয়ম না জেনে ভাই ভেবে হঠাৎ রুমে ঢুকে পড়েছে। আর সেও ইচ্ছা করে রুমে ঢুকতে দেয়নি। বলা বাহুল্য, সেই ভিক্ষুটিকে পূজ্য বনভন্তে বেশ স্নেহের চোখে দেখতেন। কারণ তখন পর্যন্ত সেই ছিলেন ভভের শিষ্যগণের মধ্যে সর্বাপেক্ষা শিক্ষিত। তারপরও পূজ্য ভন্তে বলে উঠলেন- ভবিষ্যতে যাতে এরূপ না হয়। মনে রাখবে, <span>মেয়ের সাথে কথা বলার জন্য আমি তোদেরকে এসব সুযোগ-সুবিধা করে দিই নি। তখন ভিক্ষুদের রুমে মহিলা প্রবেশের কোন অনুমতি ছিল না।  </span></p>
	<p class="txt"> একজন আদর্শ গুরু, সৎ উপদেষ্টা হিসাবে ভন্তের ভূমিকা অনন্যই (ছিল) বলতে হয়। শিষ্যদেরকে বিনয়ানুকুলে পরিচালিত করতে অত্যন্ত সজাগ দৃষ্টি রাখতেন তিনি। কোন ভিক্ষু (বিষেশতঃ দ্বিতল বিহার বিল্ডিং-এ অবস্থানরত ভিক্ষুগণ) কিভাবে আছেন, সেটা জানতে ভন্তে মাঝে মাঝে হুট করে গিয়ে রুমগুলো দেখে আসতেন। তখন নিয়ম ছিল, ভিক্ষুরা নিজেদের রুমের চাবি পেতেন মাত্র এক কপি, বাকি দু'কপি চাবি থাকতো ভন্তের হাতে। কোন শ্রামণ বা ভিক্ষু যদি বিনয়, বিহারের নিয়ম শৃঙ্খলা লংঘন করতেন, সঙ্গে সঙ্গে তাকে ডেকে দন্ড প্রদান করতেন পূজ্য ভন্তে। বিহারের নিয়ম-শৃঙ্খলা এতে কঠোর ছিল যে, পূজ্য ভন্তের অনুমতি ছাড়া বিহার এলাকা হতে এক পাও বাইরে যাওয়া যেতো না। সে সময় ভিক্ষু-শ্রামণেরা বিনয় ও বিহারের নিয়ম মেনে চলার ব্যাপারে সর্বদা সতর্ক থাকতেন। একথা বলার অপেক্ষা রাখে না, পূজ্য ভন্তে শুরু থেকেই বিহারের যাবতীয় উন্নয়ন কর্মকাণ্ডে<span>ও চোখ রাখতেন। তখনও সেটা অব্যাহত ছিল পুরোপুরি।  </span></p>
	<p class="txt"> আগেই উল্লেখ করেছি, দ্বিতল বিহার বিল্ডিং-এর ছাদে ভন্তে অবস্থানের জন্য একটি রুম ছিল। তিনি সে রুমে বেশি সময় অবস্থান না করলেও মাঝে মাঝে অবস্থান করতেন। মাঝে মাঝে কখন? ভর দুপুরের খা খা রোদুরের সময় যখন সারা শরীর ঘামে ভিজে একাকার হয়ে যেতো, তখন এসি’র শীতল হাওয়ায় শরীর ঠান্ডা করে নেওয়ার জন্য সেই রুমে ঢুকে কয়েক ঘন্টা অবস্থান করতেন। এখানে একটি কথা বলার লোভ সামলাতে পারছি না। রুমে ঢুকার সময় পূজ্য ভন্তে হাতের কাছে যেই শ্রামণ/শ্রামণদেরকে পেতেন তাকে নিয়ে যেতেন এসি’র শীতল হাওয়ার স্পর্শে। আবার, শীতকালে যখন শীতের প্রকোপ বেড়ে যেতো, তখনও ভন্তে মূল বিহার বিল্ডিং এর ছাদের রুমে গিয়ে অবস্থান করতেন, রাতের বিশ্রামের জন্য। সেসময় তিনি প্রতিদিনের ভোরের দেশনাটুকু সেই রুমে প্রদান করতেন। ভিক্ষু শ্রামণেরা নির্দিষ্ট সময়ের আগে ছাদে উঠার সিঁড়িতে দাঁড়িয়ে অপেক্ষা করতেন কখন ভন্তে রুমের দরজা, ছাদের দরজা খুলে দিবেন। ভন্তে নিজে হেঁটে এসে দরজা খুঁলে দিতেন। ও হ্যাঁ, সেই ছাদের রুমেও সব ভিক্ষু-শ্রামণের বসার জায়গা হতো না। অধিকাংশ ভিক্ষু- শ্রামণকে রুমের বাইরে, <span>ছাদে বসে ধর্মশেনা শুনতে হতো। ভন্তের দেশনা সমাপ্ত হলে প্রাতঃরাশ গ্রহণের পর্ব শুরু হতো।  </span></p>
	<p class="txt"> একদিন প্রাতঃরাশ গ্রহণ শেষে একজন শ্রামণ (এই মুহূর্তে তার নাম মনে পড়ছে না।) প্রস্তাব দিলেন- “আচ্ছা, পূজ্য ভন্তে তো প্রাতঃরাশ গ্রহণ করে সকালবেলা এমনি এমনি দেশনালয়ে বসে থাকেন। আমরা শ্রামণেরা মিলে তাকে পাকিতে করে বিহার এলাকায় ঘুরালে ভালো হয়, নয় কি? আমাদেরও পুণ্য হবে।” তার সেই বুদ্ধিদীপ্ত ও পুণ্যময় প্রস্তাব সবার মনপুত হওয়ায় সাধুবাদের সাথে গৃহীত হলো। সঙ্গে সঙ্গে ভন্তের সমীপে গিয়ে প্রার্থনা সহকারে নিবেদন করলাম সেটা। ভন্তেও অনুমোদন করলেন। প্রার্থনাটি। সেই দিন থেকেই সকালের প্রাতঃরাশ শেষে আমরা শ্রামণেরা মিলে ভন্তেকে পালকিতে করে বিহার এলাকা ঘুরায়ে নিয়ে আসতাম। যা বহুদিন পর্যন্ত অব্যাহত ছিল। মনে পড়ে, পরবর্তীতে কয়েকজন ভিক্ষুও আমাদের সঙ্গে সেকাজে অংশ গ্রহণ করতেন সাগ্রহে। ১৯৮৯ সালের প্রবারণা পূর্ণিমা অনুষ্ঠানে ছয় লক্ষ টাকা দিয়ে পূজ্য ভন্তেকে নিভা নামের একটি রাশিয়ার তৈরী জীপ গাড়ী দান করা হয়। উল্লেখ্য যে, পূজ্য বনভন্তের জন্য ক্রয় করা হচ্ছে। জেনে নাকি আমদানীকারকও ভন্তের প্রতি শ্রদ্ধা নিদর্শনস্বরূপ তার লভ্যাংশ নেননি। সে গাড়ীটির নম্বর “রাংগামাটি-৭”। ইংরেজীতে যেটি সৌভাগ্যের প্রতীক হিসাবে বলা হয়, <span>লাকী সেভেন।  </span><br class="calibre2">&nbsp;</p>
	<p class="txt"> সেই হতে ভন্তেকে পালকিতে করে বিহার এলাকা ঘুরানো বন্ধ হয়ে যায়। তবে তার পাল্কির ব্যবহার একেবারে বন্ধ হয়ে যায়নি তখনও। যে জায়গাগুলোতে গাড়ী চলাচলের সুবিধা নেই, তেমন জায়গার ফাং-এ পাল<span>কিতে করে নিয়ে যাওয়া হতো ভন্তেকে। গাড়ী দান করার সঙ্গে সঙ্গে বিহারের রাস্তাগুলো বুলডোজারের মাধ্যমে প্রশস্ত করে কাটা হয়। পায়ে হেঁটে চলার রাস্তাগুলো বানিয়ে ফেলা হয় গাড়ী চলাচলের উপযোগী মহাসড়কে। আর মূল রাঙ্গামাটি শহরের সাথে সরাসরি সড়ক যোগাযোগের জন্য বিহারের উত্তর-পশ্চিম পার্শ্বে নতুন কাটা রাস্তাটি টেকনিক্যাল ট্রেনিং সেন্টারের (নিজস্ব) সড়কের (রাঙামাটি সরকারী কলেজেরে পাশ দিয়ে) সংযোগ স্থাপন করা হয় (তবে বর্তমানে কে কে রায় সড়ক দিয়েও শহরের মূল রাস্তার সাথে সংযোগ স্থাপন করা হয়েছে)। ফলে মূল রাঙ্গামাটি শহর তথা দেশের বিভিন্ন স্থান সরাসরি গাড়ী যোগে রাজবন বিহারের ভিটায় আসার সুযোগ রচিত হয়। যেটি পূর্বে সম্ভব হতো না।  </span></p>
	<p class="txt"> ১৯৯১ সালের ২৯ এপ্রিলে বইয়ে যাওয়া প্রলয়ংকারী ঘূর্ণিঝড়ের তাণ্ডবে রাজবন বিহারেও অনেক ক্ষয়-ক্ষতি হয়। বিহার কাম্বা দেশনালয়ের উপর আঘাত নেমে আসে বেশি, বাতাসের ফুৎকারে উড়ে যায় চূড়াটি। তছনছ হয় ছাউনীর টিন ও বেড়াগুলো। পূজ্য ভন্তের কুঠি-এর বারান্দার বেড়াগুলো খুলে যায় দমকা বাতাসে। তবে ছাউনীতে কোন ক্ষতি হয়নি। সেই ঝড়ো হাওয়ায় বড়ো একটি গাছ উপড়ে পড়ে বনভন্তে কুঠি-এর পূর্বপার্শ্বের চক্ৰমণশালার উত্তরদিকটা দুমরে মুচড়ে যায়। আর ছোট, <span>বড় গাছ ভেঙ্গে পড়ে বৈদ্যুতিক লাইনসমূহও ছিন্নভিন্ন হয়ে যায়। বিহারের ছড়িয়ে ছিটিয়ে থাকা ভিক্ষু আবাসগুলো প্রায়ই ক্ষতিগ্রস্ত হয় কমবেশি। পরবর্তীতে ক্ষতিগ্রস্ত সেসব (বিহার ও ঘর-বাড়ি) মেরামত করা হলেও বিহার কাম দেশনালয়টি পুরানো চেহারা হারিয়ে ফেলে কেবল দেশনালয়ে পরিণত হয়। বিহার অংশটির বেড়াগুলো অর্ধেক (তিন ফুট বরাবর) করে কেটে ফেলা হয়। বুদ্ধমূর্তিগুলো অন্যত্র (বার্মার স্থাপত্য শৈলীতে নির্মিত সার্বজনীন উপাসনা বিহারে) সরিয়ে নেয়া হয়। আর তখন থেকেই পূজ্য বনভন্তে সেখানে (আগের বিহার অংশে) বসা শুরু করেন। যা কিনা বর্তমান দেশনালয়টি ভেঙ্গে ফেলা পর্যন্ত অব্যাহত ছিল। একই বছর মূল বিহারের দক্ষিণপার্শ্বের জায়গাটি কেটে বিরাট মাঠ করা হয়। বর্তমানে যেখানে বিহারের সার্বজনীন অনুষ্ঠানসমূহ অনুষ্ঠিত হচ্ছে।  </span></p>
	<p class="txt"> সেটা ছিল একটা ঢালু পাহাড়। সেখানে ছিল হরেক রকমের গাছ গাছালি, প্রকৃতির অন্তরঙ্গতায় ভরপুর। গাছ গাছালির ফাঁকে ফাঁকে ছিল শনের ছাউনী ছোট দু'টো ভিক্ষু ভোজনশালা, তারই সামান্য নিচে একটি গুদামঘর; যেখানে খাদ্য জাতীয় দানীয় সামগ্রী জমা রাখা হতো। গুদাম ঘরের দক্ষিণপার্শ্বে একটু নিচে ছিল উনুনশালা। সেই টিলার দক্ষিণপার্শ্বে ছিল আরো একটি অনুচ্চ টিলা। বলা বাহল্য এদুটি টিলাকে আলাদা করে চেনার জন্যে বুঝি মাঝমাঝি ছিল একটি কিজিং। তবে বর্তমানে মাটি ভরাট করে কিজিংটি চেনাই যায় না। সেই অনুচ্চ ঢালু টিলাটি কেটে এখন তাবতিংশ ভবন, অতিথিশালা গড়ে উঠেছে। তাবতিংশ ভবনের স্থানটি ছিল অনুচ্চ টিলার পিট। অনুষ্ঠানের পর দায়ক-দায়িকারা সেসব ছায়া সুশীতল ঢালু ভূমিতে বিশ্রাম করতো, পরবর্তী অনুষ্ঠানের সময় পর্যন্ত। বলা বাহুল্য, সেসময় বিহারের সার্বজনীন অনুষ্ঠানগুলো সকাল-বিকাল দু'<span>বেলারই হতো।  </span></p>
	<p class="txt"> সময় বয়ে যায় আপন গতিতে। স্রোতস্বিনী নদীর মতন। এবার ১৯৯৩ সালের কথা বলছি আমি। এবছর সিদ্ধান্ত নেয়া হয় পূজ্য বনভন্তের আবাসিক কুঠি বাংলো টাইপের গুদামটি ভেঙ্গে ফেলে তৎস্থানে দ্বিতল বিশিষ্ট পাকা ভবন নির্মাণ করা হবে। কারণ ইতোমধ্যে বিহারে বেশ কিছু পাকা ভবন গড়ে উঠলেও ভন্তে অবস্থানের জন্য আলাদা কোন পাকা ভবন নির্মিত হয়নি। ভন্তে সেই ১৯৮৩ সালে তার জন্য নির্মিত গুদাম কুঠিতে অবস্থান করে আসছেন। যুগের চাহিদা অনুসারে যা দেখতে মোটেই শোভনীয় ছিল না। সে বিষয়ে বিশেষ দৃষ্টি রেখে ভন্তের প্রতি শ্রদ্ধার্ঘ স্বরূপ শ্রদ্ধাশীলা উপাসিকা মিস্ লাকী চাকমা সে ব্যাপারে ভন্তের নিকট অনুমতি প্রার্থনা করলে তিনি তা অনুমোদন করেন। সঙ্গে সঙ্গে শুরু হয় নির্মাণকাজ। নির্মাণকাজ সুন্দর, নিখুঁত সুনিশ্চিত করতে চট্টগ্রাম থেকে নিয়ে আসা হয় রাজমিস্ত্রি আজাদসহ পুরো টিম। শ্রদ্ধাশীলা উপাসিকা মিস্ লাকী চাকমার অগ্রণী ভূকিমায় ও পুণ্যকামী দাতাদের শ্রদ্ধাদানে ১৭,৫০,<span>০০০ টাকা ব্যয়ে ভন্তের সর্বঋতুতে বাসোপযোগী আধুনিক স্থাপত্য মডেলে এক মনোরম ভবন নির্মাণ করে দেওয়া হয় সহসা।  </span></p>
	<p class="txt"> নব নির্মিত শ্রদ্ধেয় বনভন্তের সেই আবাসিক ভবন মহা সমারোহে দানোৎসর্গ কল্পে ১৪ ও ১৫ মার্চ '৯৪ইং দু'দিন ব্যাপি বিশেষ অনুষ্ঠানের আয়োজন করা হয়। প্রথমদিকে মহান আর্যপুরুষ বনভন্তে মহোদয়ের সুকঠিন সাধনা, তার ত্যাগময় জীবন ও কর্মে এতদঞ্চলে বৌদ্ধদের ধর্মীয় ও সামাজিক উন্নয়ন এবং পুণ্যতীর্থ রাজবন বিহারের ক্রম পর্যায়িক সমৃদ্ধির আলোচনা সভা, দ্বিতীয় দিনে বনভন্তের আবাসিক ভবন দানোৎসর্গ, শুভ উদ্বোধন করা হয়। উক্ত অনুষ্ঠানে আমন্ত্রণ জানানো হয় দেশের স্বনামধন্য ভিক্ষুসঙ্ঘকে। হাজার হাজার দায়ক-দায়িকা সে’দানানুষ্ঠানে স্বতঃস্ফূর্তভাবে অংশগ্রহণ করে পুণ্যাংশ লাভে ধন্য হন। দানোৎসর্গের আনুষ্ঠনিকতা শেষে দ্বারোদ্ঘাটনের মাধ্যমে পূজ্য বনভন্তে নব নির্মিত ভবনে পদার্পণ করেন সমবেত দায়ক- দায়িকাগণের গগণ প্রকম্পিত ‘সাধু সাধু’ ধ্বনির মধ্য দিয়ে। সেসময় মিস্ লাকী চাকমার অন্তর ভক্তিতে কানায় কানায় পূর্ণ হয়ে ওঠে। অনুভূত হতে থাকে অবর্ণনীয় প্রীতি সুখ। দেহ ও মন তরঙ্গায়িত হয় পরম আনন্দে। পুণ্যকামী দাতাদের মনেও এক অনাবিল সুখানুভূতিতে উচ্ছ্বসিত হতে থাকে সার্থক হয়েছে, ধন্য হয়েছে আমাদের এদান” <span>বলে।  </span></p>
	<p class="txt"> আগেই আমি উল্লেখ করেছি, স্মৃতির গতি বেশ জটিল, কখনও উর্ধ্বমুখি, কখনো অধোগামী হয়ে হাজির হয় স্মৃতিপটে। স্মৃতি মাঝে মাঝে এভাবে লুকোচুরি খেলা খেলতে ভালোবাসে যেন। একটি ঘটনা যা আগে, বেশ আগে ঘটেছে, কিন্তু মনে পরে, বেশ পরে। ঠিক তেমনি পূজ্য ভন্তের সেবকের প্রসঙ্গটিও আমার এক্ষুণি মনে পড়ল আবার। যা এতোক্ষণ স্মৃতি-প্রবাহে ভেসে ওঠেনি, অথচ ভেসে ওঠা উচিত ছিল। সুদূর’ <span>শ্রামণ চীবর ত্যাগ করার পর সিনিয়র কয়েকজন শ্রামণ ক্রমান্বয়ে পূজ্য ভন্তের প্রধান সেবকের দায়িত্ব পালন করেন। তবে তাদের প্রত্যেকের দায়িত্ব পালনের আয়ুষ্কাল কখনো সুদীর্ঘ হয়নি। স্বল্প সময়ের মধ্যে তারা প্রধানসেবকের দায়িত্ব ছেড়ে দেন স্ব-ইচ্ছায়। এক সময় (এই মুহূর্তে আমার সঠিক সালটি মনে পড়ছে না) পূজ্য ভন্তের প্রধানসেবকের দায়িত্ব পালনে নিজকে মানিয়ে নেয় জ্যোতিসার শ্রামণ (বর্তমানে জ্যোতিসার স্থবির)।  </span></p>
	<p class="txt"> বলা বাহুল্য সেবক হিসাবে জ্যোতিসার পূজ্য ভন্তের কাছে হতে বেশ স্নেহ ও প্রীতিধন্য হয়েছিলেন। ভন্তের সাথে অন্তরঙ্গতা লাভেও সমর্থ হয়েছিলেন যথেষ্ট পরিমাণে। সে সময়ও পূজ্য ভন্তেকে সেবকের হাতে ভর দিয়ে চলতে হতো এবং বর্তমানের মতন সেবককেও সর্বদা ভন্তের পাশ ঘেঁষে বসে (বা দাঁড়িয়ে) থাকতে হতো । আমার স্পষ্ট মনে আছে, কোন কোন সময় এমনও হতো, হঠাৎ ভন্তের প্রধানসেবককে প্রয়োজন হয়ে পড়েছে, অথচ সে যথাস্থানে নেই। বেশ খোঁজাখুঁজির পর তাকে (প্রধান সেবককে) ডেকে নিয়ে আনতে হতো। অনেক সময় ভন্তে নিজেই সেই প্রয়োজনীয় কাজটুকু করে ফেলতেন, অথবা হাতের কাছে যেই শ্রামণকে পেতেন, তাকে দিয়ে করিয়ে নিতেন। সময়ের সাথে পাল্লা দিয়ে পূজ্য বনভন্তের সম্যক জ্ঞানের খ্যাতি ও ত্যাগের মহিমার কথা ছড়িয়ে পড়ে বৃহত্তর পার্বত্যাঞ্চল তথা দেশের সর্বত্র, এমন কি বিদেশেও। তিনি সুদীর্ঘ সাধনালব্ধ অভিজ্ঞা দ্বারা বৌদ্ধধর্মের অমিয় বাণী প্রচার করে বৌদ্ধ সমাজে প্রচন্ড আলোড়ন সৃষ্টি করেন। বৌদ্ধ সমাজের কাছে তিনি একজন লোকোত্তর মহামানব ও অতি শ্রদ্ধেয় বরণীয় ধর্মগুরুর আসনে অধিষ্ঠিত হন। প্রতিদিন দেশের নানা প্রান্ত থেকে পুণ্যকামী নর-নারী ভন্তের ধর্মদেশনা শ্রবণ ও তাকে শ্রদ্ধার্ঘ নিবেদন করতে রাজবন বিহারে ছুটে আসতে শুরু করেন। তাঁর অমৃতোপম নৈর্বাণিক ধর্মদেশনা শুনে সর্বস্তরের বৌদ্ধ নর-নারীগণ ধর্মীয়ভাবে উদ্ভুদ্ধ হন দারুণভাবে। বলতে দ্বিধা নেই, তখন থেকে রাজবন বিহারের উন্নয়নমূলক কর্মকান্ডেও গতি পায়। বিহারের উন্নয়নমূলক কাজ প্রসঙ্গে সেসময় পূজ্য ভন্তে বলতেন- “ধর্মীয় উন্নতি বিধানকল্পে দক্ষ ভিক্ষুসঙ্ঘসহ সুখ-সুবিধা সম্বলিত বিহার থাকা প্রয়োজন। তজ্জন্য আমি রাজবন বিহারকে একটি উপযুক্ত, <span>আদর্শ ধর্মীয় প্রতিষ্ঠান হিসাবে গড়ে তুলতে প্রয়োজনীয় পাকা ভবন নির্মাণ ও বিভিন্ন উন্নয়নমূলক কার্যাদি করার উপর জোর দিচ্ছি।  </span></p>
	<p class="txt"> ভিক্ষুসঙ্গের সুবিধার জন্য রাজবন বিহার এলাকায় আরো বহুবিধ উন্নয়নমূলক কাজ করতে হবে। ধ্যান সাধনার উপযোগী সুব্যবস্থাদি কারও প্রয়োজন রয়েছে। আমি যদি এসব করতে বলি ভবিষ্যতে অন্য ভিক্ষুদের পক্ষে এসব করা কঠিন হবে। তখন লোকের মনে প্রশ্ন জাগবে, বনভন্তে তো এসব করতে বলেননি, এই ভিক্ষু কেন করতে বলছে। সদ্ধর্মের গৌরব রক্ষা এবং ভবিষ্যতের উদাহরণ সৃষ্টির জন্য আমি বিহারের উন্নয়নমূলক কাজ করতে উপদেশ দিচ্ছি।” রাজবন বিহারের ব্যাপক উন্নয়নমূলক কর্মকান্ড শুরু হয় সেভাবে। প্রথমদিকে পূজ্য ভন্তে সেই উন্নয়নমূলক কর্মকান্ডে চোখ রাখলেও পরবর্তীতে আর সেটা করতেন না। ভন্তের প্রধানসেবক (জ্যোতিসার ভিক্ষু সে সবে চোখ রাখতেন সাগ্রহে। ফলে প্রধানসেবকের দায়িত্ব বেশ বেড়ে যায়, <span>আগের তুলনায়। সবকিছু মিলে সে রাজবন বিহারে একজন গুরুত্বপূর্ণ ভিক্ষু হিসাবে পরিচিত লাভ করে। অস্বীকার করার জো নেই পূজ্য বনভন্তের কাছ থেকে অকৃপণ স্নেহধন্য ও বহু ঋদ্ধ অভিজ্ঞতার ছোঁয়া লাভেরও সুযোগ ঘটে তার। তবে তার এক ধরনের গো-ধরা স্বভাবের জন্য পরবর্তীতে সেই সৌভাগ্য ধরে রাখতে অসমর্থ হয় সে।  </span></p>
	<p class="txt"> ১৯৯১ সালের পর হতে পূজ্য ভন্তে দুঃখগ্রস্ত নর-নারীর কাতর প্রার্থনায় প্রায় এক দশকের পর পুনরায় পার্বত্যাঞ্চলের নানা স্থানে সদ্ধর্ম প্রচারে বেরিয়ে পড়েন। বিশেষত রাঙ্গামাটি ও খাগড়াছড়ি পার্বত্য জেলাদ্বয়ের আনাচে-কানাচে গমন করেন এলাকাবাসীদের বিনীত আমন্ত্রণে। সেসময় প্রধানসেবক পূজ্য ভন্তের সফর সঙ্গী হতো না, বিহারের উন্নয়নমূলক কর্মকান্ড দেখাশুনা করতো সে। সফরসঙ্গী ভিক্ষুদের মধ্যে একেকজন ভিক্ষু একেক সময় সেবকের দায়িত্ব পালন করতেন নিজ আগ্রহে। আবার, <span>অনেক সময় দুই/তিনজন ভিক্ষুকে যৌথভাবে সেবকের দায়িত্ব পালন করতেও দেখা যেতো।  </span></p>
	<p class="txt"> এখানে সবিনয়ে নিবেদন করতে চাই, আমিও সেসময় অনেক ফাং-এ পূজ্য ভন্তের সেবকের দায়িত্ব পালন করার সুযোগ লাভ করি। পূজ্য ভন্তের একান্ত কাছে থেকে দিনরাত চব্বিশ ঘন্টা তার জ্ঞান সাহচর্য পাই অকপটে স্বীকার করছি। বহু শিক্ষণীয় বিষয়েও মধুর স্মৃতিতে ভরপুর ছিল সেই দায়িত্ব পালনের দিনগুলো। সেদিনের সেই মধুর স্মৃতির কথা মনে বেশ রয়ে গেছে আজ অবধি। ভুলতেও পারব না কোন দিন। সেরূপ কিছু স্মৃতির কথা উল্লেখ না করে পারছি না। যেমন, এক সময় (সালটা এই মুহূর্তে মনে পড়ছে না) পূজ্য বনভন্তে স্বশিষ্যে জুরাছড়িতে (পূর্বে শ্রদ্ধেয় ভন্তে “শলক” <span>বলতেন) ফাং-এ যান।  </span></p>
	<p class="txt"> আর ভন্তের সেবকের দায়িত্বে নিয়োজিত থাকি আমি। বেশ কিছুদিন জুরাছড়িতে অবস্থানের ফাঁকে একদিন শিলছড়ি গ্রামের নর- নারীগণ তাদের গ্রামে ভন্তেকে নিয়ে যেতে ফাং করেন। ভন্তেও তাদের প্রতি অনুকম্পা করতঃ সে ফাং গ্রহণ করেন। আর শিলছড়ি গ্রামে অবস্থান করার ফঁাকে বারাবান্যা গ্রামবাসীরাও তাদের গ্রামে ভন্তেকে নিয়ে যেতে ফাং করেন। পূজ্য ভন্তেও তাদের সে ফাং গ্রহণ করেন। নির্ধারিত দিনে শিলছড়ি গ্রাম থেকে রওনা হতে হলো বারাবানা গ্রামের উদ্দেশ্যে। অন্যান্য ভিক্ষুরা পাহাড়ী রাস্তা ধরে পায়ে হেঁটে গেলেও পূজ্য ভন্তেকে নিয়ে যাওয়ার জন্য ব্যবস্থা করা হয় বাঁশের ভেলা। অর্থাৎ ভন্তে বসে থাকবেন ভেলায়, <span>আর নর-নারীরা ভেলাতে দড়ি বেঁধে টেনে নিয়ে যাবে স্রোতস্বিনী পাহাড়ী ছড়ার হাঁটু পরিমাণ জলপথ ধরে। সেবক হিসেবে আমিও ভেলাতে করে যাওয়ার সুযোগ পেলাম। ভন্তে ভেলায় চড়ে বসলে আমিও তার পাশে বসি।  </span></p>
	<p class="txt"> এবার নর-নারীরা এঁকে বেঁকে যাওয়া সেই পাহাড়ী ছড়ার ছলছল স্রোতের বিপরীতে আমাদেরকে টেনে নিয়ে যেতে লাগলো সআগ্রহে। বলা বাহুল্য পাহাড়ী ছড়ার গভীরতা সবখানে সমান হয় না, মাঝে মাঝে গভীর জলকুম্ভ থাকে। ভেলা দুত টানতে গিয়ে নর-নারীরা হঠাৎ সেই জলকুম্ভে পড়ে, ভিজে জবজবে হয়ে যেতো। অমনি পূজ্য বনভন্তে আমাকে বলতেন- ‘ইন্দ্রদত্ত, নারীদের দিকে লোভ চিত্তে তাকাস না? (এখানে বলে রাখা দরকার, সেসময় পূজ্য ভন্তে আমাকে ইন্দ্রদত্ত বলে ডাকতেন) আমি সংকোচবশে কখনো বলিনি যে আমার নাম ইন্দ্রদত্ত নয়, ইন্দ্রগুপ্ত। ২০০০ সালে আমার সংকলিত “আর্যশ্রাবক বনভন্তের ধর্মদেশনা, সিরিজ-১” বইটি পূজ্য ভন্তেকে সমর্পন করলে, তবেই আর ভন্তে জানতে পারেন আমার নাম ইন্দ্রদত্ত নয়, ইন্দ্রগুপ্ত। সঙ্গে সঙ্গেই আমাকে প্রশ্ন করেন- তোমার নাম ইন্দ্রদত্ত নহে কি? আমি সবিনয়ে বলে উঠি- না ভন্তে, আমার নাম ইন্দ্রগুপ্ত। আমি মাথা নেড়ে বলতাম- হা, ভন্তে। সত্যিকথা বলতে কি, ভন্তের সেকথায় প্রথমদিকে আমার মনে এরূপ চিন্তা উদয় হয়েছিল- কেন ভন্তে এমন বলছেন? আমার তো সেরূপ চিত্ত উৎপন্ন হচ্ছে না। কিন্তু পরমুহূর্তে ভাবি, <span>ভন্তে আমার প্রতি অত্যন্ত দয়া পরবশে একথা বলছেন। আমাকে আগাম সতর্ক করে দিচ্ছেন।  </span></p>
	<p class="txt"> অন্য একসময় পূজ্য ভন্তে বিলাইছড়িতে ফাং-এ গেলে আমি, ধম্মবোধি ভিক্ষু, তেজপ্রিয় ভিক্ষু (বর্তমানে গৃহী) তিনজন ভিক্ষু মিলে সেবকের দায়িত্ব পালন করি। সে সময়টা ছিল ঘোর শীতকাল। আর সেখানে শীতের প্রকোপটাও বেশি ছিল। ফলে আমাদেরকে তাড়াতাড়ি বিছানার আশ্রয় খুঁজতে হতো। এক রাতে ঘুমের ঘোরে আমাদের মধ্যে দু'জন নাক ডেকে ডেকে ঘুমায়। আর যাই কই! ভোরে ঘুম থেকে উঠতে না উঠতেই ভন্তে গম্ভীর স্বরে বলে উঠলেন- নাক ডেকে ডেকে ঘোর ঘুমে আচ্ছন্ন থাকাটা অজ্ঞানীর কাজ। প্রব্রজিতদেরকে ঘোর ঘুমে আচ্ছন্ন থাকা শোভা পায় না। তোমরা পাতলা পাতলা করে ঘুম যাবে। কিছুক্ষণ পর দায়ক-দায়িকারা আসলে পূজ্য ভন্তে আমাদের নাক ডেকে ঘুমার বোমাটা ফেটে দেন, তাদের সামনে। আমাদেরকে দেখায়ে দিয়ে বলতে শুরু করেন- এরা অজ্ঞান। গত রাতে নাক ডেকে ডেকেই ঘুমিয়েছিল। অমনি আমাদের চোখ-মুখ লজ্জায় লাল হয়ে ওঠে; <span>শীতের সকালেও দেহ গরম হয়ে যাবার অনুভব করি।  </span></p>
	<p class="txt"> আরো একদিনের (ফাং-এর) কথা মনে পড়ছে। তবে সেসময় সেবকের দায়িত্বে ছিলাম । দিনটি ছিল রাঙ্গামাটির তবলছড়ি ট্রাইবেল অফির্সাস কলোনী দায়ক-দায়িকাদের আয়োজিত সার্বজনীন দানানুষ্ঠান। সকাল-বিকাল দু'বেলার অনুষ্ঠান। তখন তো সার্বজনীন অনুষ্ঠানসমূহ দু'বেলারই হতো। সকাল বেলার অনুষ্ঠান শেষে কয়েকজন দায়ক-দায়িকার একান্ত প্রার্থনায় পূজ্য ভন্তে তাদের বাড়ীতে পদধূলি দেয়ার ফাং গ্রহণ করেন। শুরু হয় বাড়ীতে বাড়ীতে পদধূলি দেওয়ার পালা। যদূর মনে পড়ে, পূজ্য ভন্তের সঙ্গে আমরা চারজন ভিক্ষু যোগ দিই । এক এক বাড়ীতে পদধূলি দিতে দিতে এক পর্যায়ে সতীশ কানুনগোর বাড়ীতে উঠতে হলো। বলা বাহুল্য, সতীশ কানুনগো বনভন্তের পূর্ব পরিচিত; <span>গৃহীকালিন চাচা সম্পর্কীয় আত্মীয়ও। বাড়ীতে ঢুকে নির্ধারিত আসন গ্রহণ করেই ভন্তে প্রচিত্তে সতীশ কানুনগোর উদ্দেশ্যে ধর্মদেশনা প্রদান শুরু করেন। দেশনা শেষ হলে পঞ্চশীল প্রার্থনা করা হল।  </span></p>
	<p class="txt"> বলাবাহুল্য, বহু আগে থেকেই ভন্তে দায়ক-দায়িকাদেরকে পঞ্চশীল প্রদান করতেন না। তার সঙ্গে থাকা ভিক্ষুদের মধ্যে যিনি বয়োজ্যেষ্ঠ সাধারণত তিনিই পঞ্চশীল প্রদান করতেন। সেই নিয়ম অনুসারে আমি “যমহং বদামি...” বলে উঠি। অন্যদিকে পূজ্য বনভন্তেও “যমহং বদামি...” বলে ওঠেন। সঙ্গে সঙ্গে আমি চুপ হয়ে যাই, লজ্জায় আমার চোখ-মুখ লাল হয়ে ওঠে। অমনি পূজ্য ভন্তে আমার উদ্দেশ্যে বলে ওঠেন- ‘অইয়ে তুই দে'। অর্থাৎ ঠিক আছে, তুমিই দাও। আমি অনুতপ্ত ও সলজ্জা ভঙ্গিমায় বিনীতস্বরে বলে উঠি- “ভন্তে, আমাকে ক্ষমা করে দেন, আপনিই প্রদান করুন”। তখন লজ্জায় আমার মাথা ঘুরে পড়ে যাবার উপক্রম। খুব খারাপ ও অস্বস্তি লাগছিল এই ভেবে যে, কেন ভন্তের দিকে না তাকিয়ে আমি বোকার মতো ‘যমহং বদামি..' <span>বলতে গেলাম। এখন পূজ্য ভন্তে বা দায়ক-দায়িকারা কী ভাববেন আমাকে।  </span></p>
	<p class="txt"> পূজ্য বনভন্তে ১৯৭৭ সাল থেকে স্থায়ীভাবে রাঙ্গামাটি রাজবন বিহারে অবস্থান করার পর হতে কখনও অন্য বিহারে বর্ষাবাস যাপন করেননি। একটানা বাইশ বছর পর্যন্ত রাজবন বিহারে বর্ষাবাস যাপন করেন। কিন্তু ব্যতিক্রম ঘটে ১৯৯৯ সালে। খাগড়াছড়ি শহর হতে তিন কিলোমিটার উত্তরে ধর্মপুরে (বনভন্তের দেওয়া নাম এটি, পূর্বের নাম পেরাছড়া) “আর্যবন বিহার” প্রতিষ্ঠা হবার পর হতে খাগড়াছড়ি এলাকাবাসীরা বনভন্তের প্রতি খুবই শ্রদ্ধাশীল হয়ে পড়েন। এসময় তারা চিন্তা করেন, আমরা খাগড়াছড়িবাসীরা তো পূজ্য ভন্তেকে একটানা দীর্ঘদিন ধরে সেবা-পূজা করার ও তার দেশনা শ্রবণ করার সুযোগ পায়নি। যা এতদৃঞ্চলে সদ্ধর্মের উন্নতি, <span>শ্রীবৃদ্ধির জন্য একান্ত প্রয়োজন। অথচ মহাপুরুষগণ সমস্ত লোকের হিতের জন্য অনুকম্পা প্রদর্শন করে থাকেন।  </span></p>
	<p class="txt"> কাজেই আমরা যদি মনে-প্রাণে প্রার্থনা করি, তাহলে ভন্তেকে অবশ্যই দীর্ঘদিন ধরে সেবা-পূজা করার ও তার ধর্মদেশনা শ্রবণ করে ধন্য হবার সুযোগ পাবোই। অতঃপর তারা পরামর্শ মাফিক প্রাক্তন সাংসদ বাবু উপেন্দ্রলাল চাকমা, মং সার্কেলের চীফ পাইত্রাপু চৌধুরী, প্রাক্তন জেলা পরিষদ চেয়ারম্যান বাবু সমীরণ দেওয়ান, জেলা পরিষদ চেয়ারম্যান বাবু যতীন্দ্রলাল ত্রিপুরা, বাবু খুলারাম চাকমা, বাবু বিনোদ বিহারী চাকমা, বাবু প্রিয়কুমার চাকমা, বাবু বীরেন্দ্র বিজয় চাকমাসহ খাগড়াছড়ির আপামর জনসাধারণ মিলে পূজ্য বনভন্তেকে ১৯৯৯ সালের বর্ষাবাসটি খাগড়াছড়ি আর্যবন বিহারে অবস্থান করার জন্য ফাং করেন। খাগড়াছড়িবাসীদের আকুল প্রার্থনায় ভভেও রাজবন বিহারের প্রধান শাখা “আর্যবন বিহার” খাগড়াছড়িতে বর্ষাবাস যাপনের ফাং গ্রহণ করেন। ভন্তে ফাং গ্রহণ করলে তারা অতিশয় খুশি, সন্তোষ ও আনন্দের বার্তা নিয়ে খাগড়াছড়িতে ফিরে যায়। আর যাবতীয় প্রস্তুতি গ্রহণ করতে থাকে। পূজ্য ভন্তে তো একাই যেতে পারেন না, <span>তার সঙ্গে অবশ্যই মানানসই পরিমাণ ভিক্ষুসঙ্ঘ যেতে হয়। সেই বিষয় বিবেচনা করে আমরা (যদ্র মনে পড়ে) বিশ/বাইশজন ভিক্ষু ও কিছু শ্রামণ ভন্তের সঙ্গে গিয়ে খাগড়াছড়ি আর্যবন বিহারে বর্ষাবাস যাপনের সিদ্ধান্ত নিই। বলা বাহুল্য সেই বিশ/পঁচিশ জন ভিক্ষুর মধ্যে আমি বয়োজ্যষ্ঠ ছিলাম আর পূজ্য ভন্তের সেবক হিসাবে ছিলেন বিমলানন্দ ভিক্ষু।  </span></p>
	<p class="txt"> বর্ষাবাস সমাগত প্রায় হলে খাগড়াছড়ি এলাকাবাসীরা বিপুল উৎসাহ-উদ্দীপনার সাথে পূজ্য ভন্তেকে খাগড়াছড়িতে নিয়ে যেতে আসেন দলবেঁধে। ভন্তেও ৪ জুন, রোজ শুক্রবারে রাজবন বিহার হতে খাগড়াছড়ি আর্যবন বিহারে পদার্পন করেন। খাগড়াছড়িবাসী পুরো বর্ষাবাসব্যাপী মহা সমারোহে ভন্তেকে সেবা-পূজা করতঃ ভন্তের মুখনিঃসৃত নির্বাণ সুখের অপূর্ব সিষ্পেভরা দুর্লভ ধর্মদেশনা শ্রবণ করে নিজেদেরকে ধন্য করতে থাকেন। সময় গড়িয়ে চলে দুরন্ত গতিতে। দেখতে দেখতে বর্ষাবাস সমাপ্ত হয়ে এল। এবার পূজ্য বনভন্তেকে ফিরে যেতে হবে তার আজীবন আবাসস্থল রাজবন বিহারে। খাগড়াছড়িবাসীদের মন ভারাক্রান্ত হয়ে উঠল। মনে মনে আফসোস্ হল- ইস্, <span>কেন যেন সময়টা তাড়াতাড়ি ফুরিয়ে গেল। আরো কতো পুণ্যকর্মই-না সম্পাদন করার ছিল। তা আর হয়ে উঠল না।  </span></p>
	<p class="txt"> যদি আরো কয়েকমাস পূজ্য ভন্তের একান্ত সান্নিধ্য পাওয়া যেতো, তাহলে অনেক পুণ্য অর্জন করতে পারতাম। যেন সময়ের ওপর রাগ হল তাদের, হে সময়! তুমি কী একটু দেরীতে শেষ হতে পারলে না। আমাদেরকে সর্বনাশ করতে বুঝি এতো তাড়াতাড়ি শেষ হয়ে গেলি! আমাদের সর্বনাশের ঘন্টা বাজানো ছাড়া তোমার কী আর কোন কাজ নেই। পূজ্য বনভন্তে প্রায় পাঁচ মাস খাগড়াছড়িতে অবস্থান করার হেতু সেখানকার মানুষের মনে ক্ষমা মৈত্রীভাব বর্ধিত হয়ে তারা হিংসাবৃত্তি পরিহার করে ধর্মীয় আচরণে অনুপ্রাণিত হন। এবং তাতে পুরো খাগড়াছড়ি জেলায় সামগ্রিকভাবে সকলের মঙ্গল, কল্যাণ সাধিত হয়। অতঃপর বর্ষবাস যাপনের পর একই বছরের ৬ নভেম্বর, রোজ শনিবারে তাঁর আজীবন আবাসস্থল রাজবন বিহার রাঙ্গামাটিতে প্রত্যাবর্তন করেন। মনে পড়ে, <span>সেদিন খাগড়াছড়িবাসীরা ছলছল চোখের পানি ফেলে ভন্তেকে বিদায় দিয়েছিলেন।  </span></p>
	<p class="txt"> সেই থেকে বুঝা যায়, তারা কতো আন্তরিকভাবে পূজ্য ভন্তেকে গুরু হিসাবে গ্রহণ করেছিলেন। আন্তরিকভাবে গ্রহণ না করলে তারা কিছুতেই বিদায় বেলায় সেরূপ। বিষাদের সুর তুলতে পারতো না। কারণ চোখের পানি রক্তের চেয়েও দামী। অন্যদিকে, সেদিন চাকমা রাজা ব্যারিষ্টার দেবাশীষ রায়সহ রাঙ্গামাটি জেলার বিভিন্ন এলাকা থেকে হাজার হাজার পুণ্যার্থী দেড় শতাধিক মোটর যান (এসি পাজেরো, প্রাইভেট কার, মাইক্রোবাস ও কোষ্টার) এবং অর্ধ শতাধিক স্কুটার; <span>ব্যান্ডপাটি সহযোগে বিশেষ শোভাযাত্রার মাধ্যমে বনভন্তেকে রাঙ্গামাটিতে ফিরিয়ে এনে সংবর্ধনা প্রদান করেছিলেন। যা অত্রাঞ্চলে ধর্মীয় ইতিহাসে এক বিরল দৃষ্টান্ত বা স্মরণকালের মোটর শোভাযাত্রা ছিল।  </span></p>
	<p class="txt"> আমি আগেই উল্লেখ করেছি, পূজ্য বনভন্তের জন্য সেবক নিয়োগ করাটা পূজ্য ভন্তে কর্তৃক বা ভিক্ষুসঙ্ঘ কর্তৃক মনোনীত করা হতো না। একেকজন একেক সময় নিজে উদ্যোগী হয়ে প্রধান সেবকের দায়িত্ব পালন করতেন। এতে অনেক সময় ভন্তেকে সেবাকার্য সুষ্ঠুরূপে সম্পাদন করা বিঘ্ন ঘটতে দেখে ২০০১ সালে রাজবন বিহারের আবাসিক ভিক্ষুসঙ্ঘ সর্বসম্মতিক্রমে একটা সিদ্ধান্ত গ্রহণ করেন। সিদ্ধান্তটি হল, এবার হতে ভিক্ষুসঙ্ঘ কর্তৃক মনোনীত করে দেওয়া হবে কে হবেন পূজ্য ভন্তের প্রধানসেবক। আর পূজ্য ভন্তেকে সেবাকার্য পরিচালনা করার জন্য তাকে সবসময় ক্ষমতা প্রদান করা হবে। ভিক্ষুসঙ্ঘ তাকে সেকাজে সকল প্রকার সাহায্য সহযোগিতা করতে দায়বদ্ধ থাকবেন। এবং পূজ্য বনভন্তের প্রধানসেবকের পদটি বিশেষ মর্যাদাপূর্ণ হিসাবে বিবেচিত হবে। তবে সেবক ভিক্ষুকে হতে হবে সেবাকাজে নিপুণ, নিরলস ও কর্তব্যপরায়ণ। সেরূপ সিদ্ধান্তের পর ভিক্ষুসঙ্ঘ আনন্দমিত্র ভিক্ষুকে পূজ্য বনভন্তের প্রধানসেবকের পদে মনোনীত করেন। সেসময় আনন্দমিত্র ভিক্ষু পানছড়িৎ তারাবন অরণ্য কুটিরে অবস্থান করছিল। ভিক্ষুসঙ্ঘ সেখানে গিয়ে তাকে সেবিষয় অবগত করলে সে বিনয়ের সাথে বলে, ‘তার আরো ভাবনা করে যাবার ইচ্ছা রয়েছে। তবে বলে রাখে, তার সে ইচ্ছার যদি অন্যথাভাব উদয় হয়, <span>অবশ্যই রাজবন বিহারে এসে সেবকের পদে নিযুক্ত হয়ে নিজেকে ধন্য করে নিবেন।  </span></p>
	<p class="txt"> অতঃপর ভিক্ষুসঙ্ঘ আয়ুস্মান বিধুর ভিক্ষুকে পূজ্য বনভন্তের প্রধান সেবক মনোনীত করেন। সঙ্ঘ কর্তৃক মনোনীত হয়ে বিধুর ভিক্ষু পূজ্য বনভন্তেকে সেবা করার দুর্জয় মনোবল ও প্রগাঢ় ভক্তি-শ্রদ্ধা সহকারে নিজের সম্মতি প্রকাশ করে। আর এ'বলে ভিসঙ্ঘে কাছে আবদার রাখেন, যেহেতু মাননীয় সদ্য সর্বপ্রথম আনন্দমিত্র ভিক্ষুকে পূজ্য ভন্তের প্রধানসেবকের জন্য মনোনীত করেছিলেন এবং তিনিও পরবর্তীতে সেই পদ গ্রহণ করতে আগ্রহ প্রকাশ করেছেন, তাই আমি তিনি আসলে তাকে এই পদ ছেড়ে দিবো। আয়ুস্মান বিধুর ভিক্ষুই হল সর্বপ্রথম সঙ্ঘ কর্তৃক মনোনীত করে দেওয়া পূজ্য বনভন্তের প্রধানসেবক। ভিক্ষুসঙ্ঘও তাতে সম্মতি প্রকাশ করেন। সঙ্গে সঙ্গে ভিক্ষুসঙ্ঘ পূজ্য বনভন্তের সকাশে গিয়ে বিধুর ভিক্ষুকে পরিচয় করে দিয়ে সাংঘিকভাবে ভান্তের সেবক নিয়োগ করে দেওয়ার কথাটিও ভন্তেকে অবগত করান, প্রার্থনা সহকারে অনুমোদন করে নেন। অতঃপর ভিক্ষুসঙ্গ উচ্ছাসবাক্যে বলে ওঠেন- “আমাদের মধ্যে আপনিই পূজ্য ভন্তের প্রধানসেবক হবার সৌভাগ্যবান সত্ত্বা। সেদিনটি ছিল ২০০১ সালের ১১ জানুয়ারী, <span>রোজ বৃহস্পতিবার। আয়ুস্মান বিধুর ভিক্ষু পরম নিষ্ঠার সাথে বছর দেড়েক প্রধান সেবকের দায়িত্ব পালন করার পর আনন্দমিত্র ভিক্ষু তারাবন অরণ্য কুটির ত্যাগ করে রাজবন বিহারে চলে আসেন। কাল বিলম্ব না করে বিধুর ভিক্ষু পূজ্য বনভন্তের প্রধানসেবকের দায়িত্ব আনন্দমিত্রকে নিয়োগ দেওয়ার অনুরোধ করেন ভিক্ষুসঙ্কে। ভিক্ষুসঙ্ঘও তৎকালিন পূজ্য বনভন্তের প্রধানসেবক বিধুর ভিক্ষুর কথামত আয়ুমান আনন্দমিত্র ভিক্ষুকে সর্বসম্মতিক্রমে পূজ্য বনভন্তের প্রধানসেবক হিসাবে মনোনীত করেন। আর পূজ্য ভন্তের কাছে নিয়ে গিয়ে পরিচয় করে দেন। পূজ্য ভভেও জেনে যান এবার হতে আনন্দমিত্র ভিক্ষুই হবে তার প্রধানসেবক। সেই হতে আজ অবধি আনন্দমিত্র ভিক্ষু পূজ্য ভন্তের প্রধানসেবকের পদে নিয়োজিত রয়েছেন।  </span></p>
	<p class="txt"> শাস্ত্রে বলা হয়েছে- দেহ হল ব্যাধির মন্দির স্বরূপ। সব সময় ছোট ছোট সাময়িক রোগ ভোগ ছাড়াও একটা না একটা দুশ্চিকিৎসা রোগ মানবের কাছে বিদ্যমান থাকে। এই রোগ যন্ত্রণা হতে কারোর অব্যাহতি নেই। অবধারিত এই সত্যে সবাই এক ও অভিন্ন নীতিতে আবদ্ধ। ২০০৪ সালে দেব-মানবের পূজ্য বনভন্তের বাম চোখে ছানি ধরা পড়ে। ডাঃ সুমেধ দেওয়ান, কনসালটেন্ট (কর্নিয়া) চক্ষু হাসপাতাল ও প্রশিক্ষণ কেন্দ্র, পাহাড়তলী ও ডাঃ কনিক চাকমা পরীক্ষা-নিরীক্ষা করে রেজাল্ট জানালেন, অবশ্যই ভন্তের চোখটি অপারেশন করতে হবে। অপারেশন ছাড়া চোখের ছানি সরানো যাবে না। আর যতদ্রুত সম্ভব সেটা করা সমুচিত। অতঃপর ভিক্ষুসঙ্ঘ, <span>স্থানীয় ডাক্তারবৃন্দ ও দায়ক-দায়িকা মিলে একটি মিটিং করা হয়। মিটিং শেষে সবাই মিলে ভন্তেকে সেই বিষয় অবগত করানো হয়।  </span></p>
	<p class="txt"> পূজ্য ভন্তে সোজাসাপ্টা বলে দিলেন-সাধারণের মতো তিনি হাসপাতালে গিয়ে এবং বাংলাদেশি ডাক্তার দিয়ে অপারেশন করবেন না। এমন কি দেশের বাইরে গিয়েও অপারেশন করবেন না। ফলে বিদেশি ডাক্তার এনে রাজবন বিহারে অপারেশন করানোর যাবতীয় ব্যবস্থা গ্রহণ করার সিদ্ধান্ত নেওয়া হয়। আর দঃ কালিন্দিপুর নিবাসী বাবু সুশোভন দেওয়ান (ববি)কে বিশেষ দায়িত্ব দেওয়া হল। ববি বাবু চন্দ্রঘোনা মিশনারি হাসপাতালের পরিচালক ডাঃ মং স্টিফেন ও সার্জন ডাঃ রঞ্জিত চাকমার সাথে যোগাযোগ করেন। তাদের কাছ থেকে ন্যায়নিষ্ঠ সহযোগিতা পেয়ে এদিক-ওদিক দৌড়াদৌড়ি করে পূজ্য ভন্তের কথামত রাজবন বিহারে, বিদেশি ডাক্তারের মাধ্যমে ভন্তের চোখ অপারেশন করার যাবতীয় আয়োজন সম্পন্ন করে নেন সাফল্যের সাথে। এব্যাপারে তাকে ডাঃ মনীষা চাকমা, ডাঃ উদয়শংকর দেওয়ান, ডাঃ পরেশ খীসাও যথেষ্ট সাহায্য করেন। অপারেশনের তারিখ নির্ধারিত হল ৩০ নভেম্বর, <span>রোজ মঙ্গলবার।  </span></p>
	<p class="txt"> একদিন আগে নানা শাখা বন বিহার থেকে ভন্তের সিনিয়র শিষ্যসহ অন্যান্য ভিক্ষুসঙ্ঘ, দায়ক- দায়িকাবৃন্দ রাজবন বিহারে এসে উপস্থিত হলেন। ভোরে (সাড়ে তিনটায়) ঘুম ভাঙ্গাল আমার। জেগেই মনের মধ্যে একটা শিহরণ ধাক্কা দিল। আজ পূজ্য বনভন্তের বাম চোখের ছানি অপারেশন হবে। ভন্তে আগের মতো ভালোভাবে, নিরুপদ্রবে দেখতে পাবেন; একথা ভাবতেই বেশ খুশি, আনন্দের পরশমাখা অনুভুতি হচ্ছিল আমার সারা শরীরে। আবার, অপারেশন শব্দটা মনে উঠতেই সামান্য টেনশনও পেয়ে বসল আমাকে। দু'য়ে মিলে তখন মনের অবস্থা ঠিক কী হয়েছিল তা আমি ভাষায় প্রকাশ করতে পারছি না। “জগতের সকল প্রাণী সুখী হোক, পূজ্য ভন্তের চোখ অপারেশন সুষ্ঠু ও ঝঞাটমুক্ত হোক”-এ রূপ জপে জপে বিছানা ছেড়ে উঠি। উঠে দেখি, এখনও আকাশ ফর্সা হয়ে ওঠেনি। অন্ধকারাচ্ছন্ন আছে চারিদিক। ভোরের ঠান্ডা বাতাস ভেসে আসছে থেমে থেমে। অল্পক্ষণের মধ্যে আকাশের চেহারা পাল্টালো। ভোরের আলো ফুটতেই ফুড়ুত করে চারিদিক নির্মল হয়ে উঠল, সূর্যের নরম আলোর আঁচে পুরো আকাশ চকচক করতে লাগল। উজ্জ্বল আকাশের সিরূপ দেখে মন প্রসন্ন হয়ে উঠল। এক ধরনের পবিত্র আবেগ নিয়ে পূজ্য ভন্তেকে সকালের বন্দনা করতে তাঁর আবাসিক ভবনের দোতলায় গেলাম। ইতোমধ্যে বহু ভিক্ষু-শ্রামণের উপস্থিতিতে ভন্তের আবাসিক ভবনের দোতলা সরগরম হয়ে উঠেছে। ভন্তে উপস্থিত ভিক্ষু-শ্রামণকে কিছুক্ষণ ধর্মদেশনা প্রদান করেন। অতঃপর হালকা প্রাতঃরাশ সেরে নেন। সময় গড়িয়ে যাবার সঙ্গে সঙ্গে ভিক্ষু-শ্রামণ, দায়ক-দায়িকারা ভিড় জমাতে থাকেন পূজ্য ভন্তের আবাসিক ভবনের সামনের সবুজ চত্বরে। সবাই মৌন নিথর, উৎসুদৃষ্টিতে তাকিয়ে থাকেন কখন ভন্তে দোতলা হতে নেমে এসে (অস্থায়ী) 0. T <span>রুমে চলে আসবেন।  </span></p>
	<p class="txt"> বলে রাখা উচিত, পূজ্য ভন্তের ভোজনালয়টি (অস্থায়ী) 0.7 রুম বানানো হয়েছে। অপারেশন কার্য সম্পাদন করার যাবতীয় ব্যবস্থা করা হয়েছে সেখানে। আর অপারেশন কার্যে নিয়োজিত থাকার ডাক্তারের টিমটি গঠন Pa 260365 GU16 Dr. Andrew Braganza, Professor, Department of ophthalmology, Christian Medical College, Vellore, Dr. Maung Stephen Chowdhury-Director, Chandragona Mission Hospital, Dr, Subhas Chakma, Anaesthetist, Chittagong Medical College Hospital, Dr. Konisko Chakma, Eye Specialist, Dr. Supriya Barua, Director (Retired) Dhaka... Hospital, Dr. Ranjit Chakma, Surgen Chandragona Mission Hospital 1978 Croatiala ucest সুবিধা-অসুবিধা দেখভাল করার জন্য 0.7 রুমে পাশের রুমে সর্বক্ষণিক সর্তক থাকার জন্য ভন্তের প্রধানসেবক আনন্দমিত্র ভিক্ষু, আমি , ডাঃ উদয়শংকর দেওয়ান, ডাঃ নিখিল চন্দ্র বড়ুয়া, ডাঃ রবিন চাকমা, বাবু সুশোভন দেওয়ানকে নিয়ে অপর একটি টিম গঠন করা হয়েছে। ঘড়ির কাটা সকাল নয়টা সীমা ছুঁই ছুঁই করতেই বিদেশি ডাক্তার বহনকারী গাড়িটি মেইন বিহার কম্পপ্লেক্স এর ভেতর ঢুকে পড়ল। সঙ্গে সঙ্গে সমবেত ভিক্ষু-শ্রামণ, দায়ক-দায়িকাবৃন্দ নড়েচড়ে উঠল। সবার চোখ, <span>কান টানটান হয়ে উঠল নিমিষেই। খুশি ও উত্তেজনার একটা ছায়া সবার শরীরে।  </span></p>
	<p class="txt"> কিছুক্ষণ পর ভন্তেকে হুইল চেয়ারে করে দোতলা থেকে নীচে নেমে এনে অপারেশন রুমের দিকে নিয়ে যাওয়া হয়। সে সময় সমবেত ভিক্ষু- শ্রামণ, দায়ক-দায়িকারা দু’হাত জোড় করে সাধুবাদ দিতে দিতে ভন্তেকে একদৃষ্টিতে তাকিয়ে থাকে। সঙ্গে সঙ্গে ভন্তেকে অপারেশন রূমে ঢুকানো হয়। ডাক্তার টিমের সাথে আনন্দমিত্র ভিক্ষু এবং আমিও ঢুকে পড়লাম। আগেই উল্লেখ করেছি, কোন টিম কি দায়িত্ব পালন করবেন তা নির্ধারিত ছিল। তাই আমরা মূল অপারেশন রূমে না ঢুকে পাশের রূমেই ছিলাম। তবে জানালার গ্লাস ভেদ করে আমরা স্পষ্ট দেখতে পেতাম 0. T বেডে শায়িত ভন্তেকে বা অপারেশন কার্য সবই। এ্যানেস্টেশিয়া প্রয়োগ করার আগে ভন্তেকে 0. T বেডে শুয়াইয়ে দিলে তিনি হুট করে উঠে বসতে চেষ্টা করেন। কিন্তু Dr. Subhas ( Anesthetist) এ্যানেষ্টেশিয়া প্রয়োগের পর অবচেতন হয়ে পড়েন ভন্তে। আর Dr. Andrew কুশলী হাতে সফল অপারেশনের কাজে মনোযোগী হন। তখন ঘড়ির কাটা বলে দিচ্ছিল, <span>সকাল সাড়ে নয়টা বেজেছে।  </span></p>
	<p class="txt"> একাজে তাকে সক্রিয়ভাবে সহযোগিতা করেন Dr. Ronisko Chakma ও Mr. Anup Biswas, বিশেষ সহযোগী হিসাবে সহযোগিতা করেন Dr. Maung Stephen Chowdhury, Dr. Supriya Barua, Dr. Ranjit Chakma i ots on CTS EN CRICT জানালার গ্লাস ভেদ করে তীক্ষ্মদৃষ্টিতে, দুরু দুরু বুকে অপারেশন করার প্রতিটি মুহূর্ত অবলোকন করতে থাকি। পিনপতন নীরবতা যেন। সবার মুখ গম্ভীর, কারোর মুখে কোন কথা নেই। প্রত্যেকের বুকে যেন ভরে জন্যে গভীর কষ্টের উত্তাপ জ্বলছিল। সবাই চাতকের মতো অধীর আগ্রহে অপেক্ষা করতে থাকি কখন অপারেশন শেষ হবে। মাঝে মাঝে ডাঃ উদয়শংকর দেওয়ান আমাদের সঙ্গে দু'একটা কথা বলতেন। আমাদেরকে বলা হয়েছিল অপারেশন শেষ হতে এক/দেড় ঘন্টা লাগতে পারে। কিন্তু সেই সময় অতিক্রম হয়ে গেলেও অপারেশন শেষ হচ্ছিল না। হঠাৎ দেখি আনন্দমিত্র ভিক্ষুর দু'<span>চোখের কোণে জল চিকচিক করছিল। তার সে অবস্থা দেখে আচম্বিতে আমার বুকও কেঁদে উঠে। মনের মধ্যে একটা বেদনাশ্রয়ী সুরের গুঞ্জন হচ্ছিল স্পষ্ট টের পাচ্ছিলাম।  </span></p>
	<p class="txt"> অনেক চেষ্টার পর নিজেকে শান্ত করতে সমর্থ হই। ঐদিকে বাইরে অপেক্ষমান ভিক্ষু-শ্রামণ, দায়ক-দায়িকারাও যে দুরু দুরু বুকে, বেশ আশঙ্কায় ছিলেন সে কথা বলাই বাহুল্য। এক সময় কেউ যেন আমাদের উদ্দেশ্যে বলেন, ভন্তে আপনারা খেতে আসেন। আপনাদের খাবার সময় শেষ হতে চলেছে। শব্দটা শুনে ঘড়ির দিকে তাকাতেই দেখি ১১টা ৪৫মিনিট। সঙ্গে সঙ্গে আমি বলে দিলাম না, আজ খাবো না। ভন্তের চোখ অপারেশন শেষ না হওয়া পর্যন্ত এখান থেকে নড়ছি না। আনন্দমিত্রও আমার কথায় সায় দিল। বারটা বেজে যাবার পর Dr. Andrew, Dr. Stepher, Dr. Ronisko, Dr. Supriya, Dr. Ranjit সহাস্যমুখে 0. T রূম থেকে বেরিয়ে আসেন। plan fayo ufaa12 263 Dr. Andrew Theta “Operation Succeed”. Dr. Andrew-17 মুখ হতে এ'শুভ সংবাদ শুনে সে মুহূর্তে নিজেদেরকে পৃথিবীর সব চাইতে সুখী মানুষ বলে মনে হয়েছিল আমার। সঙ্গে সঙ্গে 0. T রূমে ঢুকে পড়ি আমরা। দেখতে পায়, পূজ্য ভন্তে অপারেশন সিটে শুইয়ে আছেন, বুকে সাদা কাপড়, চোখে ব্যান্ডিস লাগানো। তখনও এ্যানেষ্টেশিয়ার ঘোর কেটে চেতন হয়ে উঠেননি ভন্তে, অবচেতন অবস্থায় ছিলেন। আরো প্রায় বিশ/পচিশ মিনিট অপেক্ষা করার পর ভন্তে আস্তে আস্তে নড়েচড়ে উঠেন, <span>চেতন ফিরে পান। চেতন ফিরে পাবার পরও পৌণে এক ঘণ্টার মত ভন্তেকে অপারেশন রূমে রাখা হয় পূর্ণ বিশ্রামের জন্যে। অবশেষে বেলা দুইটার পর পূজ্য ভন্তেকে খুব সর্তকতার সাথে তার আবাসিক ভবনে নিয়ে যাওয়া হয়।  </span></p>
	<p class="txt"><span>  দেখতে দেখতে কেমন যেন সময় চলে যায়। পরিবর্তন হয় অনেক কিছুর। শুধু বস্তুগত পরিবর্তন নয়</span>, পরিবর্তন হয় মনের, চিন্তা-চেতনার, পরিকল্পনারও। ১৯৯৪ সাল হতে ২০০৫ সাল, মাত্র এগার বছরের মধ্যে আমাদেরকে আবার নতুন করে পূজ্য বনভন্তের আবাসিক ভবন নিয়ে ভাবতে হচ্ছে, পরিকল্পনা করতে হচ্ছে। কারণ বর্তমান সময়ের চাহিদা অনুযায়ী সেই আবাসিক ভবনটি অপর্যাপ্ত হয়ে দাঁড়িয়েছে। এবং যেভাবে দেশ-বিদেশ থেকে জাতীয় ও আন্তর্জাতিক পর্যায়ের উচ্চতম সম্মানজনক রাষ্ট্রনেতা, রাজনীতিবিদ, অর্থনীতিবিদ, জ্ঞানী- গুণীজন পূজ্য ভন্তের সঙ্গে সাক্ষাৎ করতে আসছেন, সেই হিসাবেও বর্তমান ভবনটি মানানসই দেখায় না। সেসব বিষয় বিবেচনা করে পূজ্য ভন্তের জন্য আরো একটি আকর্ষণীয়, সুন্দর স্থাপত্য শৈলীসমৃদ্ধ এবং আধুনিক সুযোগ-সুবিধাসম্পন্ন ভবন নির্মাণ করে দেবার সিদ্ধান্ত গ্রহণ করা হয়। সেই ভবন নির্মাণের জন্য স্থান নির্ধারিত হয় ১৯৯৪ সালে নির্মিত ভবনের পিছনের খালি জায়গাটি। আর Disha design associates, Chittagong-<span>এর সাথে ভবনের নকশা তৈরী ও নির্মাণকাজ তত্ত্বাবধান করার সিদ্ধান্ত গৃহীত হয়। রাঙ্গামাটির স্বনামধন্য স্থপতি মিসেস রীতা চাকমা উক্ত প্রতিষ্ঠানের সাথে যোগাযোগ করে দিয়ে নিজেকে পুণ্যের ভাগী করেন। যথাসময়ে প্রতিষ্ঠানটি নতুন ভবনের নকশা তৈরী করতঃ ভিক্ষুসঙ্ঘে সামনে উপস্থাপন করে। ভিক্ষুসঙ্ঘও প্রয়োজনীয় সংশোধন এনে নকশাটি অনুমোদন করেন।  </span></p>
	<p class="txt"> ১৪ জানুয়ারী ২০০৬ সাল, রোজ শুক্রবার নতুন ভবনের নির্মাণকাজ শুরু হয়। ভবনটি দৈর্ঘ্যে ৮৬ ফুট, প্রস্থে ২৯ ফুট। আর দক্ষিণদিক থেকে ভবনটি দ্বিতল বিশিষ্ট হলেও উত্তরদিক থেকে এটি চারতলা সমান। প্রথমদিকে ভবনের পরিধি আরো বিস্তৃত করার চিন্তা থাকলেও সুবিধামত খোলা জায়গা না থাকায় সেটা করা সম্ভব হয়ে ওঠেনি। আপামর জনসাধারণের স্বতঃস্ফুর্ত শ্রদ্ধাদানের অর্থে নতুন ভবনের নির্মাণকাজ ত্বরান্বিত হতে থাকে। তারা ন্যূনতম পঞ্চাশ, একশত টাকা হতে শুরু করে লক্ষ টাকাও দান দিতে এগিয়ে আসে। অনেকে ব্যক্তিগত পর্যায়েও নির্মাণসামগ্রী যেমন ইট, বালি, লৌহ, সিমেন্ট দান দেন। ভবনটির নির্মাণকাজ আকর্ষণীয়, সুন্দর ও নিখুঁত সুনিশ্চিত করতে Disha design associates, Chittagong-এর Architect Ashis Chakma, B.Arch (Buet), Ingineer Md. Salim Raza, Ingineer in Civil, Ingineer Tiplu Sarkar, Ingineer. in Civil Fasam UT PCS PSICUCI 2016 মাঝে architect Mrs Rita Chakrnaও তাদেরকে প্রয়োজনীয় পরামর্শ প্রদান করেছেন। এছাড়া Sub-Ingineer Doget Chakmarও যথেষ্ট সহযোগিতা করেছেন। আর ভিক্ষুসঙ্ঘের পক্ষ থেকে উক্ত কাজে সার্বিক সমন্বয় ও পরামর্শক হিসাবে দায়িত্ব পালন করেছেন যথাক্রমে , জিনলংকার ভিক্ষু, <span>জিনপ্রিয় ভিক্ষু।  </span></p>
	<p class="txt"> বলা বাহুল্য সৌরজগত ভিক্ষুও এ ব্যাপারে যথেষ্ট অবদান রেখেছেন। ও হ্যা, এ'নবনির্মিত ভবন নির্মাণকাজ সুন্দরভাবে সম্পাদন করতে রাজমিস্ত্রি মোঃ আনোয়ার হোসেনও তার মিস্ত্রিজীবনের বহু বছরের অভিজ্ঞতা কাজে লাগিয়েছেন সফলভাবে। পরম পূজ্য অহৎ বনভন্তের অগণিত ভক্ত, পূজারীগণের শ্রদ্ধাদানে মাত্র আড়াই বছরের মধ্যে প্রায় কোটি টাকা ব্যয়ে আধুনিক স্থাপত্য শিল্পের ধাঁচে মনোমুগ্ধকর ভবনের নির্মাণকাজ সুসম্পন্ন হয়। নব নির্মিত ভবনের পুরো ফ্লোরটি গ্রানাইট পাথর দিয়ে আচ্ছাদিত। যা সব সময় চকচক করে বললে ভুল হবে না। ভবনের ভেতর ৬০ ফুটx২৯ফুট বিশিষ্ট একটা বিরাট হলরুম। যেই হলরুমে ভন্তে দায়ক-দায়িকা, ভক্ত ও দর্শনার্থীদের সাক্ষাৎ দিবেন, ধর্মদেশনা প্রদান করবেন। তারপরে রয়েছে পূজ্য ভন্তের জন্য একটি বিশ্রামরুম, যেটি ২৯ ফুট X১৪ ফুট পরিসরের। এখানে একটা লিফট সংযুক্ত করা হয়েছে, যাতে ভন্তে রুম থেকে বের না হয়ে সরাসরি নীচে নেমে ভোজনালয়ে, <span>দেশনালয়ে আসতে পারেন।  </span></p>
	<p class="txt"> বিশ্রামরুমের পাশেই রয়েছে ১৬ ফুট x১৬ ফুট বিশিষ্ট শোয়ার রুম। এ’রুমের সাথে সংযুক্ত রয়েছে আধুনিক সুবিধাসম্পন্ন বাথরুম। বিশ্রামের রুমে দুটি এবং শোয়াররুমে একটি প্রশস্ত করিডোর রয়ছে। যাতে পূজ্য ভন্তে ইচ্ছা করলে করিডোরে এসে মুক্তবাতাস সেবন করতে পারেন। বিশ্রামরুম এবং শোয়াররুম দু’টির ভেতর ও বাইরের ওয়ালে লাগানো হয়েছে। আকর্ষণীয় টাইলস্। প্রতিটি রুমে রয়েছে একটি করে এয়ারকন্ডিশন। বিশাল হল রুমটি মূল ভবনের ন্যায় পূর্ব-পশ্চিমদিকে লম্বালম্বি পরিসরের। আর হলের পূর্বদিকের একেবারে শেষ বিন্দুতে রয়েছে পূজ্য ভন্তে বসার জন্য একটি আকর্ষণীয় আসন। আসনটি পশ্চিমদিকে মুখ করে বসানো। বলা বাহূল্য, হল রুমটির তিনদিকই খোলা, কেবল পূর্বদিকে দেয়াল রয়েছে। উত্তর, দক্ষিণ, পশ্চিমদিকে কোন দেয়াল নেই; থাইগ্লাসই লাগানো হয়েছে। তবে গ্লাসগুলো fix নহে। প্রতি পনের ফুট পর পর দশ ফুট বিশিষ্ট একটি করে দরজা রাখা হয়েছে। আর থাইগ্লাসের পর আকর্ষণীয়ভাবে স্টিলের রেলিং দেয়া হয়েছে। ও হ্যা, একটা কথা বলা দরকার, হলের উত্তরদিকের থাইগ্লাস সরিয়ে করিডোরে বের হয়ে যে কোন জন মনভরে প্রকৃতির অপরূপ সৌন্দর্য অবলোকন করতে পারবেন এক নিমিষে। এবং প্রকৃতির সেই অপার দৃশ্য উপভোগ করতে করতে হঠাৎ মন-প্রাণ উদাস হয়ে পার্থিব টানাপোড়নের বাইরে চলে যেতে সক্ষম হবেন। ভবনের পশ্চিমদিকে রয়েছে মূল প্রবেশ পথ। যে পথ বেয়ে বেয়ে দায়ক-দায়িকা, ভক্ত, <span>দর্শনার্থীরা ভন্তের সঙ্গে দেখা করতে আসবেন। অবশ্য সে প্রবেশ পথের সিঁড়িটি ভবনের সম্মুখ দিকও বটে।  </span></p>
	<p class="txt"> অন্যদিকে, ভন্তের আসন বরাবর দক্ষিণদিকে পুরানো আবাসিক ভবনের সাথে আরো একটা সংযোগ পথ রয়েছে, যেটা দেখতে ফ্লাইওভারের ন্যায়। তবে এটি সাধারণত পূজ্য বনভন্তে ও ভিক্ষু-শ্রামণের জন্য সংরক্ষিত বলা চলে। এটা অস্বীকার করার জো নেই যে, রাঙ্গামাটি (তিন পার্বত্য জেলা)-তে এটিই প্রথম লিফট (?)। পূজ্য বনভন্তের এই নতুন ভবনে লিফট লাগানোর আগে রাঙ্গামাটিতে কোথাও কেউ লিফট লাগিয়েছেন বলে আমার জানা নেই। সবকিছু মিলে বলা যায় পূজ্য ভন্তের জন্য নির্মিত এই নব ভবনটি বেশ আধুনিক, আকর্ষণীয় ও মনোরম। আজ পবিত্র বৈশাখী পূণির্মা তিথিতে সেটি পরম পূজ্য ভন্তেকে আনুষ্ঠানিকভাবে দান করা হবে। আর ভন্তেও আজ হতে সেখানে অবস্থান করবেন। তখন পুণ্যকামী দাতাদের অন্তর ভক্তিতে কানায় কানায় পূর্ণ হয়ে উঠবে। তাদের মনে এক অনাবিল সুখানুভূতিতে উচ্ছ্বসিত হবে ‘সার্থক হয়েছে, ধন্য হয়েছে আমাদের এদান বলে।</p>
	</div>
	<div class="react">
	</div>
	</div>
	<h1 class="title">বৌদ্ধধর্মে মৈত্রীর প্রভাব</h1>
	<div class="post_box">
	<div class="post_txt">
	<p class="txt"> অনেকের মতে সংস্কৃত “মিদ” ধাতু নিস্পন্ন মিত্র পদ হতে মৈত্রী শব্দের উৎপত্তি। কাজেই মিত্রের প্রতি মিত্রের যে ভাব, ভালবাসা, মমতা সূচক আচরণই মৈত্রী। কিন্তু বৌদ্ধধর্মে মৈত্রী শব্দটি আরো ব্যাপকতর, অতীব তাৎপর্যপূর্ণ। এখানে শত্রু-মিত্র, উচ্চ-নীচ, সবল-দুর্বল, ভালমন্দ নির্বিশেষে ও নির্বিকার চিত্তে সকল প্রাণীর প্রতি সমানভাবে সমতাসূচক আচরণই “মৈত্রী”। জীবজগতে প্রত্যেকের জীবের নিজের প্রাণ অপেক্ষা প্রিয় আর কোন কিছু নেই। তাই জীব বা প্রাণী মাত্রেই নিজের প্রাণকে সর্বতোভাবে রক্ষা করতে চেষ্টা করে। অনুরূপভাবে সকল প্রাণীর প্রতি নিজ প্রাণের মমতা দিয়ে ভালবাসার পরম নাম মৈত্র'। বৌদ্ধধর্মে যেভাবে সকল প্রাণীর প্রতি মৈত্রীর কথা বলা হয়েছে, তা অন্যস্থানে (অন্যান্য ধর্মে) বিরল। এই মৈত্রী কোন স্বার্থ সিদ্ধির সংর্কীণতা নেই। সম্পূর্ণ নিঃস্বার্থতার পরিপ্রেক্ষিতে উচ্চারিত এ মৈত্রী। এ মৈীতে লোভ থাকে না, দ্বেষ থাকে না, মোহ থাকে না। মৈত্রী দ্বারা ক্রোধ পরিত্যক্ত হয়, ক্ষমা ও সহনশীলতা বৃদ্ধি পায়, চিত্তে অনাবিল সুখ বিরাজ করে আর জাগিয়ে তোলে প্রশান্তির পত্রি আনন্দ। মৈত্রী পোষণ করা মানে স্বীয় জীবনকে অধ্যাত্মিক ও মানিবক গুণা সৌরভে সুরভিত মন্ডিত একবিংশ শতকের বর্তমান বিশ্ব বিজ্ঞান ও প্রযুক্তি দ্বারা প্রভূত জাগতিক উন্নয়ন হলেও মানুষের মনে জাগতিক অবস্থার তেমন উন্নয়ন হয়েছে কই? বর্তমান বিশ্ব পরিস্থিতির দিকে তাকালে আমরা কি দেখতে পায়<span>?  </span></p>
	<p class="txt"> বিশ্ব পরিস্থিতি বড়েী বিক্ষুদ্ধ, অস্থির, ভয়াবহ। দিকে দিকে জ্বলছে অশাস্তির আত্মণ। মারণাস্ত্রের ঝংকার, আণবিক-উত্থান, রাসায়নিক ও জীবাণু যুদ্ধাস্ত্রের দুংকার। বিশ্বের পরাশক্তি রাষ্ট্র সমূহের যেসব মরণাস্ত্র মজুত রয়েছে, তা বাবহার করলে গোটা পৃথিবী মুহুর্তেই ধ্বংসস্তুপে পরিণত হবে। আজকাল মানুষের মনও যেন জলন্ত পাথুরী কয়লার মতো অহরহ জ্বলছে হিংসার অনলে। মানুষ হয়ে উঠেছে অত্যন্ত নিষ্ঠুর, নির্দয়। একের প্রতি অন্যের সহানুভূতিশীল, সহমর্মী মনোভাব অথবা ভালবাসার বন্ধন যেন ছিন্ন হয়ে যাচ্ছে। স্নেহ, মায়া-মমতা, দয়াদাক্ষিণ্য সব কিছু ভুলে গেছে। তাই ভাইকে, বোন বোনকে, স্বামী স্ত্রীকে, স্ত্রী স্বামীকে, পিতা সন্তানকে, সন্তান পিতাকে, বন্ধু বন্ধুকে অবলীলায় হিংসা করছে; অনিষ্ট করছে, ক্ষতি সাধন করছে, এমনকি খুনও করে চলেছে। বিন্দুমাত্র কুণ্ঠাবোধ করছে না তাতে। মানব সমাজ সর্বক্ষণ ভীত-সন্ত্রস্ত, কখন কি ঘটে যায় এই ভয়ে। মানুষ মানুষকে বিশ্বাস করতে পারছে না। যেন বা মানুষ মানুষকে হিংস্র পশুর চেয়েও অধিক ভয় পায়। সেই ভয়াবহ, হিংসাত্মক চেতনার ফলে গোটা মানব সমাজ অসহায়, বিপর্যয়ের সম্মুখীন। হিংসপ্রাণী বলে খ্যাত বাঘ, সিংহকে মানুষ ভয় পায়। আসলে বাঘ, সিংহের চেয়ে বড়ো ভয়ংকর প্রাণী হল মানুষ। মানুষ জীব জগতে সবচেয়ে হিস্র প্রাণী। হিংসা, বিদ্বেস মানুষের মধ্যে যতটা বিদ্যমান, অন্য হিস্ত্র প্রাণীর মধ্যে ততোটা নেই। বাঘ সিংহ ইত্যাদি প্রাণী ক্ষুধার্ত হলে হিংস্র হয় মাত্র। কিন্তু পেট ভর্তি থাকলে তাদের মত শান্তশিষ্ট প্রাণী খুঁজে পাওয়া দায়। গভীর বন জঙ্গলের প্রাণী জগত সম্পর্কে যাদের ধারণা রয়েছে তারা নিশ্চয় জানেন যে, খাদ্য অন্বেষণের সময়েই শুধু তারা হিত্র হয় বা হিংস্র থাকে, অন্য সময় তারা শান্ত। পেট ভরে আহার খাবার পর তারা যখন বিশ্রাম করে তখন দেখা যায় খাদ্য খাদক এক সঙ্গে বিশ্রাম করছে। এই জলাশয়ে জলপান করছে একসাথে। সে সময় তাদের জিঘাংসা ও হিংস্রতা ভাব সম্পূর্ণ অনুপস্থিত থাকে। কিন্তু মানুষের বেলায় সে রকম হয় না কখনো। মানুষের পেট ভর্তি থাকলেও কী জঘন্য হয় হিংস্রতাই- মেতে উঠে তারা। তাই এটা নির্ধিধায় বলা যায়, <span>মানুষ বনের হিংস্র জন্তর চেয়েও বেশি মিত্র।  </span></p>
	<p class="txt"> বর্তমান মানুষের মধ্যে মৈত্রী নেই বললেই জলে। হীন স্বার্থ-বুদ্ধি মানুষ অন্তর হতে মৈত্রী নিশ্চিহ্ন করে দিয়ে হিংসা বিদ্বেষের বহ্নি জ্বেলে রেখেছে। হিংসার বিষবাষ্পে আচ্ছন্ন বর্তমান বিশ্ব। বিশ্বের মানবতাবাদী মানুষ মাত্রেই কামনা করে একটু সুখ, একটু শাস্তি। বিশ্ববাসীর নৈতিক জীবন যদি বুদ্ধের মৈত্রী বা অহিংসা নীতিতে গড়ে উঠে তবেই সমগ্র বিশ্বে সুখ শান্তি প্রতিষ্ঠিত হবে, হিংসা-বিদ্বেষ, হানাহানি-মারামারি, <span>দ্বন্ধ-সংঘাত বন্ধ হয়ে যাবে। বর্তমানে যে শাস্তির মহাসংকট বিরাজিত তা দূরীভূত হবে অতি সহজে। হিংসায় উন্মক্ত বর্তমান বিশ্বে যুদ্ধের মৈত্রীর বাণী বড় বেশি প্রয়োজন হয়ে পড়েছে।  </span></p>
	<p class="txt"> মৈত্রী ভাবনা অনুশীলন করতে হলে প্রথমেই জানা প্রয়োজন। অপ্রিয়জন, অতিশয় প্রিয়জন, মধ্যব্যক্তি ও শত্রু- এ চার জনের কেহকে অবলম্বন করে মৈত্রী ভাবনা আরম্ভ করতে নেই। কারণ অপ্রিয় জনকে প্রিয় করা সহজ নয়, অতিশয় প্রিয়জনকে অনাসক্ত ভাবে দেখা কৗর, মধ্য ব্যক্তিকে হুট করে ভালবাসা আয়াসসাধ্য, আর শক্তকে স্মরণ করতেই ক্রোধ জাগে। আবার মৃতব্যক্তি ও পুরুষের পক্ষে নারী, নারীর পক্ষে পুরুষ কখনো ভাবনার বিষয় নয়। মৃত লোককে অবলম্বন করলে যেমন ভাবনায় সাফল্য হয় না, তেমনি ভিন্ন লিঙ্গের উপর মৈত্রী চিন্তা করতেই আসক্তি উগয়ে ভাবনা ভেঙ্গে পড়ে। তজ্জন্য প্রথমে ভাবনা শুরু করতে হয় নিজেকে নিয়ে ‘অহং অবের হোমি' অর্থাৎ আমি শক্ৰহীন হই, বিপদহীন তুই, সুখী হই, মুখে বাস করি। এভাবে পুনঃ পুনঃ নিজের হিত সুখ মঙ্গল চিন্তা করতে করতে মন যখন প্রশ্ন হয়, <span>তখন মৈত্রী ভাবনাকে কেবল আপনার মধ্যে সীমাবদ্ধ না রেখে পর্যায়ক্রমে অপরের দিকে প্রসারিত করা বিধেয়। মৈত্রীর ক্ষেত্র ক্রমশঃ প্রসারিত করে নিতে হবে।  </span></p>
	<p class="txt"> আর ভাবতে হবে- ‘আমি যেমন সুখ চাই, দুঃখকে প্রত্যাশা করি না, তেমনি অপর সকলেও সুখ চায়, দুঃখকে প্রত্যাশা করে না। এভাবে নিজের ভেতর দিয়ে পরের চিত্ত অনুভব করা আবশ্যক। অরু বা গুরুস্থানীয়, মাতা-পিছার স্নেহ, আদর, উপকার ও বিবিধ সনগুণ স্মরণ করে ভাবতে হবে আমার গুরু, পিতা- মাতা শহীন হোন, বিপদহীন হোন, দুঃখহীন হোন, সুখী হোন, সুথে বাস করুক।' এবাবে ভাবনা করতে করতে চিত্ত থেকে ক্রোধ, হিংসাভাব দূর হতে থাকলে পর্যায়ক্রমে প্রিয়জন আয়-স্বজন, বন্ধু-বান্ধব ও মধ্য ব্যক্তি, বৈরীজন বা শত্রুকে অবলম্বন করে মৈত্রী ভাবনা করতে হয়। এই নিয়মে পুনঃ পুনঃ মৈত্রী ভাবনা অনুশীলন করলে ক্রোধ প্রশমিত হবে, শক্রর প্রতিও মৈত্রীভাব উদয় হবে, <span>মৈত্রীতে হৃদয় পূর্ণ হয়ে উঠবে।  </span></p>
	<section class="gatha">
	<p class="txt"> ভগবান বুদ্ধ করণীয় মেত সূত্রে বলেছেন-</p>
	<p class="txt">মাতা যথা নিযং পুত্তং আযুসা একপুত্ত মনুরক্খে,</p>
	<p class="txt">এবম্পি সব্ব ভুতেসু মানসং ভাবযে অপরিমাণং। </p>
	</section>
	<p class="txt"> মাতা যেমন নিজের গর্ভজাত একমাত্র পুত্রকে আপন জীবন দিয়েও আপদ-বিপদ হতে রক্ষা করেন, তেমনি সমস্ত প্রাণীর প্রতি সীমাহীন অপরিমেয় মৈত্রীভাব উৎপাদন করবে। এখন প্রশ্ন হল, বর্তমানের বৌদ্ধগণ, সেরূপ অপরিমেয় মৈত্রীভাব উৎপাদনের চর্চা করছে কি? যদি করে, তাহলে বৌদ্ধদের কাজে কর্মে, কথাবার্তা সংকীর্ণ মনের বহিপ্রকাশ ঘটছে কেন? ক্রোধ বিহীন মৈত্রীগুণে সমৃদ্ধ, উদার ও মহান মানসিকতা, মহানুভবতার বহিঃপ্রকাশ ঘটছে না কেন? বরং স্বার্থপরতা, ভেদবুদ্ধি, কূটনীতি, পরনিন্দা, পরচর্চা, আত্ম-অহংকার, পরশ্রীকাতরতা, গোড়ামী স্বভাব, মানমিশ্রিত তেজগর্ব বাক্য, দ্বেষাত্মক মনোবৃত্তি- এসব বৃদ্ধি পাচ্ছে দিন দিন। অপরিমেয় মৈত্রী চিত্তে তে এসব স্থান পাওয়ার কথা নয়। মৈত্রী চিত্রের মধ্যে কোন প্রকার সংকীর্ণতা থাকতে পারে না। কারণ মৈত্রীকামী ব্যক্তি কারোর দুঃখ কামনা করতে পারে না, কাউকে হিংসা করতে পারে না। কারোর দুঃখ কামনা করলে, <span>কেহকে হিংসা করতে গেলে মৈত্রীধর্ম পূরণে ব্যাঘাত ঘটে।  </span></p>
	<p class="txt"><span>  মনে রাখতে হবে নিজের যেমন সুখে শান্তিতে থাকার প্রবলে থাকে</span>, তেমনি অপরকেও সুখে শান্তিতে থাকার সুযোগ দেওয়াই হল মৈত্রী ভাবনার মূল কথা। মৈত্রী ভাবনা দ্বারা সকল প্রাণীর হিতসুখ ও মঙ্গল কামনা করা হয়। এতে চিত্ত উদার, মহান ও বৃহতের দিকে অগ্রসর হয়। চিক্তের পকিতা ও প্রসারতা সহস্রগুণে বৃদ্ধি পায়। মৈত্রী বিহীন লোকের স্বভাব হল কেবল নিজের হিতসুখ, মঙ্গল ও পুণ্যলাভের সুযোগ করে দিতে, <span>নিজের এতটুকু স্বার্থ বিসর্জনে রাজী নয় তারা। নিজের শতবার লাত আদায় করে নিতে তারা সিদ্ধ হস্ত।  </span></p>
	<p class="txt"><span>  গৃহী হোক বা ভিক্ষু হোক প্রত্যেকের উচিত প্রতিদিন কিছু সময়ের জন্য হলেও মৈত্রী ভাবনা অনুশীলন করা। যারা নিত্য এই ভাবনায় রত থাকেন</span>, তাদের সমস্ত ভয়, দুঃখ, অনুতাপ, অনুশোচনা, হাহুতাশ প্রভৃতি দূরীভূত হয়। ইহা মানবের সঞ্জীবনী সুধা। মৈত্রীর দ্বারা অগতের সকল প্রাণীকে জয় করা যায়। ভগবান বুদ্ধ এই মৈত্রী ভাবনাকে মারকে পরাজয় করার একমাত্র “যুদ্ধাস্ত্র' বলে অভিহিত করেছেন। মনে রাখতে হবে হিংসাহিসি, রেষারেষি, দলাদলি, যুদ্ধ-বিগ্রহ বা রক্তের বদলে রক্ত দিয়ে সুখ, শান্তি অর্জিত হয় না। কেহকে জয় করা যায় না। কেবলমাত্র আধ্যাত্মিক জীবনে নয়, ব্যক্তিগত জীবনে, পারিবারিক জীবনে, সামাজিক জীবনে, জাতীয় স্ক্রীনে মৈত্রী ভাবনা বা মৈত্রীভাব পোষণ করার প্রয়োজনীয়তা অনস্বীকার্য। মানুষের মধ্যে সুভ্রাতৃত্ববোধ, সুখ, শান্তি, ন্যায় ও সাম্য প্রতিষ্ঠা এবং স্থায়ী সুখময়, শান্তি ময়, সর্বাঙ্গীন সুন্দর ও আদর্শ জীবন গঠনের জন্য মৈত্রী ভাবনা অনুশীলন করার কোন বিকল্প নেই। প্রকৃত সুখ প্রত্যাশীগণ অবশ্যই সকল জীবের প্রতি মৈত্রী পরায়ণ, মমতাশীল, দয়ালু, হিতৈষী ও অনুকম্পকারী হতে হবেই। কামনা করি, বর্তমান হিংসায় জর্জরিত মানুষের মনে নেমে আসুক (উদয় হোক) বুদ্ধের মৈত্রীর বাণী, ক্ষমা, তিতিক্ষা এবং নিঃস্বার্থপরতা, ত্যাগ ও আত্ম-সংযমের আদর্শ।</p>
	</div>
	<div class="react">
	</div>
	</div>
	<h1 class="title">কে মূর্খ</h1>
	<div class="post_box">
	<div class="post_txt">
	<p class="txt"> (সময়ের স্বল্পতায় আমার লেখার তেমন ইচ্ছা-ই ছিল না। কিন্তু সারারাত ব্যাপি সার্বজনীন পরিত্রাণ শ্রবণ ব্যবস্থাপনা সমন্বয় কমিটির বার বার অনুরোধের প্রেক্ষিতে কিছু লেখতে হল। তা-ও মাত্র দু'দিনের মধ্যে।) বাংলা অভিধানিক অর্থে মূর্খ হল-বোকা, নির্বোধ, অজ্ঞ, বুদ্ধিহীন, অনভিজ্ঞ, অভিজ্ঞতাশূন্য ইত্যাদি। পালি সাহিত্যে বলা হয়েছে মোহেন মূল্হো’- মোহের দ্বারাই মূর্খ হয়। “বলতী’তি বালো, অস্সাস- পস্সাসমত্তেন জীবতী’তি অখো”- কর্তব্যাকর্তব্য জ্ঞানহীনভাবে শুধু শ্বাস-প্রশ্বাস দ্বারা জীবিত থাকে বলে বলা হয় বাল বা মূর্খ। অঙ্গুর নিকায়ে বলা হয়েছে-ভিক্ষুগণ! মূর্খের লক্ষণ, নিমিত্ত ও কৃত্য তিনটি। মূর্খ দুশ্চিন্ত কিারী, দুর্বাক্যভাষী ও দুর্মকারী। মূর্খ যদি এরূপ না করতো, পণ্ডিতগণ কিরূপে জানতেন যে এ'ব্যক্তি মূর্খ। সহজ অর্থে মূর্খ বলতে বুঝায় এমন ব্যক্তি, যার মধ্যে প্রকৃত জ্ঞানের উদয় হয়নি। সেজন্য সে অসদাচারে প্রবৃত্ত হয়, অন্যায় কাজ সম্পাদন করে। বিস্তারিত আলোচনায় বলতে হয়-যারা পাপকর্ম সম্পাদন করে, পরকে সেই বিষয়ে উৎসাহিত করে, পরের অনিষ্ট সাধন করে, আত্মশুদ্ধির উপায় চিন্তা করে না, পাপকর্মে লজ্জা ও ভয়হীন, হই-পরলোক অবিশ্বাসী, বিনয়-সৌজন্য দর্শনে বিমুখ, কু-পরামর্শ দানে পটু এবং পর-কৃত বিষয়ে সমালোচনা করে, ক্রোধী, সুপথকে কুপথ ও কুপথকে সুপথ, ভালোকে মন্দ, মন্দকে ভালো মনে করে, কুপথে পরিচালিত হয়, পরকেও সেই পথে চালনা করে, উচিত কথা বললে রেগে যায়, তারাই মূর্খ<span>।  </span></p>
	<p class="txt"> তাই বলা হয়েছে, জগতে যত পাপকর্ম আছে, তৎসমস্ত কর্ম মূর্খেরাই সম্পাদন করে। তাদের অকরণীয়, অকথনীয় বলে কিছুই নেই, তারা সর্বদোষের আকর। মূর্খ সম্বন্ধে ‘বোধিচর্যাবহারে বলা হয়েছে- আত্মশ্লাঘা, পরনিন্দা ও সাংসারিক সুখ ভোগের কথা তথা পাপচর্চা মুর্খগণের মুখে নিত্য লেগেই থাকে। তারা মুহূর্তের মধ্যে সুহৃদ হয়, আর মুহূর্তের মধ্যে শক্ত হয়ে যায়। যেক্ষেত্রে সন্তুষ্ট হবার কথা, সেক্ষেত্রে তারা ক্ষুব্ধ হয়। হিতোপদেশ দিলে তারা কুপিত হয় এবং হিতকর কাজ সম্পাদনে বারণ করে। কেউ যদি তাদের কথা না শুনে বা তাদের মত পোষণ না করে, তবে তারা খুবই ক্ষুব্ধ হয়। তাদের চরিত্র বড়ই বিচিত্র। সর্বজ্ঞ বুদ্ধগণও তাদেরকে সন্তুষ্ট করতে পারেন না।</p>
	<section class="gatha">
	<p class="txt"> ভগবান বুদ্ধ ধর্মপদে বলেছেন-</p>
	<p class="txt">যো বালো মঞ্ঞতি বাল্যং পণ্ডিতো বাপি তেন সো,</p>
	<p class="txt">বালো চ পণ্ডিতমানী স বে বালো’তি বুচ্চতি।</p>
	</section>
	<p class="txt"> -যে মূর্খ জানে যে, সে মূর্খ, তাকে অন্তত ঐ জ্ঞানটুকুর জন্যও পণ্ডিত বলা যায়। কিন্তু যে মূর্খ ভাবে যে সে পণ্ডিত, সেই হল প্রকৃত মূর্খ। অভাব বোধ থেকে পাওয়ার ইচ্ছা জাগে। অভাব বোধ না থাকলে পাওয়ার ইচ্ছা জাগার কোন সুযোগ থাকে না। তাই জ্ঞান অর্জনের প্রথম সোপান হচ্ছে নিজের অজ্ঞতা সম্বন্ধে সচেতনতা। যে ব্যক্তি বলে আমি জানি না, তখন সে অন্য জ্ঞানী ব্যক্তির উপদেশ, পরামর্শ গ্রহণ, মেনে চলে যথাসময়ে পাণ্ডিত্য অর্জন করে। তজ্জন্য যে মূর্খ নিজের মূর্খতা উপলব্ধি করতে সক্ষম, লোকে তাকে মূর্খ বলে অশ্রদ্ধা করে না। কিন্তু যে আসলে মূর্খ অথচ নিজেকে মনে করে মহাপণ্ডিত, তারপক্ষে কোনদিন পাণ্ডিত্য অর্জন করা সম্ভব হয় না। কারণ সে মানমত্ত হয়ে জ্ঞানীব্যক্তির কাছে কিছু শিক্ষা করতে চায় না। আমি কী কম বুঝি নাকি'- এ পণ্ডিতাভিমানী হয়ে (প্রকৃত) জ্ঞানী ব্যক্তির উপদেশ, পরামর্শ উড়িয়ে দেয়। মূর্খ অথচ পাণ্ডিতমন্য লোকের জ্ঞানের অভাববোধ নেই, তাই চিরদিনই সে মূর্খ<span>ই থেকে যায়। তার জ্ঞান অপূর্ণই থাকে। তাই পণ্ডিতমানী মূর্খই প্রকৃত মূর্খ।  </span></p>
	<p class="txt"> অভিধর্মের বিচারে বিচিকিৎসা (সংশয়যুক্ত) ও ঔদ্ধত্যযুক্ত চিত্ত ভেদে মোহ চিত্ত দু'টি। সে হিসেবে মূর্খ দুইজন। পরিমান মত উত্তম (ভিটামিনযুক্ত) খাদ্যের অভাবে মানুষ যেমন দুর্বল হয়; তেমন খারাপ খাদ্য খেয়ে অথবা উত্তম খাদ্য খেয়েও পরিপাকতন্ত্রের ত্রুটির কারণে মানুষ অজীর্ণাদি রোগাক্রান্ত হয়ে আরো বেশি দুর্বল হয়। সেরূপ প্রযোজনানুরূপ যোগ্য বিষয়ে জ্ঞানানুশীলনের অভাবে মানুষ যেমন মূর্খ হয়ে থাকে, অযোগ্য বিষয়ে চর্চা এবং যোগ্য বিষয় হতেও সার গ্রহণ করতে অক্ষম লোক অধিকতর মূর্খ হয়ে থাকে। প্রায়ক্ষেত্রেই এমন লোকের ‘সবজান্তা ভাব প্রবল হয়। সে কোন জ্ঞানী বা মঙ্গলকামীজনের কোন উপদেশ গ্রহণ করে না। তাই তার বিবিধ বিষয়ে শিক্ষা তার অনিষ্টের কারণ হয়, তার উন্নতির দ্বার রুদ্ধ হয়ে যায়।</p>
	<section class="gatha">
	<p class="txt"> তেমন মূর্খকে লক্ষ্য করে বুদ্ধ ধর্মপদে বলেছেন-</p>
	<p class="txt">যাবদেব অনত্থায ঞত্তং বালস্স জাযতি,</p>
	<p class="txt">হন্তি বালস্স সুক্কংসং মুদ্ধমস্স বিপাতযং। </p>
	</section>
	<p class="txt"> -মূর্খের  জ্ঞান (শ্রুতিময় জ্ঞান) তার অনর্থের জন্যই উৎপন্ন হয়। তা তার মাথা বিদীর্ণ করে শুক্লাংশ বিনাশ করে। মূর্খের  জ্ঞান তার অনর্থই ডেকে আনে। মূর্খ সেই জ্ঞানের সদ্ব্যবহার না জেনে আত্মভিমানে স্ফীত হয়ে নিজের সর্বনাশের পথ প্রশস্ত করে। মূর্খকে সেই বিদ্যা অন্ধ করে দেয়। তারা সেই বিদ্যাকে কুকাজে প্রবৃত্ত করে। ফলে তারা ভয়ঙ্কর হয়ে ওঠে, বিবেক বর্জিত হয়। বাংলায় একটা কথা আছে- দুর্জন বিদ্বান হলেও পরিত্যাজ্য। দুর্জন বিদ্বান দ্বারা মানুষের উপকার তো করেই না বরং ক্ষতিই করে। দুর্জন ব্যক্তি বিদ্যা-বুদ্ধিতে মহাপণ্ডিত বলে খ্যাতিমান হলেও সবার উচিত তার সঙ্গ ত্যাগ করা। কারণ দুর্জনের বিদ্যা- বুদ্ধি চরিত্রবানের কোন কাজে আসে না। তাছাড়া এরা বিদ্বান হয়ে আরো ভয়ঙ্কর হয়ে ওঠে। চাতুরি, ছলনায় এবং কুটকৌশলী হয়ে এরা সহজ-সরল মানুষকে প্রতারিত করে। এরা খুব সহজেই অপরকে প্রভাবিত করে। এদের মিথ্যা আলোর ঝলকানি দেখে অনেকেই আকৃষ্ট হয়। মূর্খের বেলায়ও একই কথা প্রযোজ্য। পরমপূজ্য বনভন্তে “উদ্বোধন” নামক এক স্মরণিকায় ‘ হিতোপদেশ’- এ উল্লেখ করেছেন- “অজ্ঞ ব্যক্তি নিজেকে প্রমাণাতিরিক্ত পণ্ডিত মনে করে সে শুধু নিজের নয়, সঙ্ঘে এবং সমাজের মধ্যেও বিশৃঙ্খলা সৃষ্টি করে মহা অনিষ্ট করে থাকে। মূর্খরা কোন বিদ্যা, <span>সম্পদের গর্বে অত্যন্ত গর্বিত হয়ে বিচরণ করে।  </span></p>
	<p class="txt"> তারা চায় যে, সকলেই তাদেরকে পূজা করবে, মান্য করবে এবং সে উদ্দেশ্যে সব সময় সকলের কাছ থেকে সম্মান দাবি করে। সম্মানাদির খুব তুচ্ছ ব্যাপারে তারা অত্যন্ত ক্রুদ্ধ হয়, কঠোর স্বরে কথা বলে। তাদের মধ্যে নম্রতা নেই। তারা নিজেদের ইচ্ছা অনুসারে খামখেয়ালীর বশে কাজ করে। তারা কারোর কর্তৃত্ব মানে । জগতের সব ভালই নিজেদের প্রাপ্য মনে করে, ফলে অপরের ভালো দেখলে ঈর্ষায় দগ্ধ হয়। ঘরে বাইরে তথা সর্বক্ষেত্রে কর্তৃত্ব, শ্রেষ্ঠত্ব নিজেদের হাতের মুঠোয় আনবার জন্য এদের ব্যগ্রতার সীমা নেই। তারা মনে করে-আমার আদেশে সব পরিচালিত হোক, সকলেই আমার কর্তৃত্ব স্বীকার করুক। মূর্খরা সর্বদা নিজের হাতে সর্বময় ক্ষমতা লাভে, রক্ষায় ব্যস্ত থাকে। নেতৃত্ব পাবার জন্য তারা সস্তা জনপ্রিয়তার জন্য যে কোন পর্যায়ে নামতে রাজি। নৈতিকতা, ন্যায়পরায়নতা বিসর্জন দিতেও কুষ্ঠবোধ করে না। তারা নিজকে একজন বড়, মহান নেতা হিসাবে পরিচয় দিতে চাই-যদিও বা নেতা হবার বা নেতৃত্ব দেওয়ার আসল গুণ তাদের থাকে না। ফলে তারা যোগ্য নেতা তো হতে পারে না, ছদ্মবেশী নেতা হয়ে ওঠে। সেই ছদ্মবেশী নেতা জনগণকে উপদেশ দেবার ছলে যা করে প্রকৃতপক্ষে সে জনগণকে বিপথগামী ও বিভ্রান্ত করে স্বীয় স্বার্থসিদ্ধির কাজে ব্যবহার করে মাত্র। ছদ্মবেশী নেতারা মানুষের, সমাজের প্রকৃত উপকার তো করেই না বরং ক্ষতিই করে। তাদের প্রভাবে সমাজ অন্ধকারে ছেয়ে যায়। বলা বাহুল্য, এছদ্মবেশী নেতারা যদি ক্ষমতায় অধিষ্ঠিত হয় তবে তারা ক্ষমতাকে সম্পূর্ণ আপন স্বার্থে প্রয়োগ করে। জনগণের সুখ, শান্তির চেয়ে বরং নিজের আসনের নিরাপত্তার চিন্তায় মগ্ন থাকে। ক্ষমতা ধরে রাখার ফন্দি আঁটে, <span>খারাপ লোকদেরকে পুরস্কৃত করে নিজের দলে টেনে আনে।  </span></p>
	<p class="txt"> প্রকৃতপক্ষে তাদের এরূপ অসদিচ্ছা, ঘোর অহংকার যত দ্রুত বাড়তে থাকে আসল লক্ষ্য থেকে তারা ততই দ্রুত পিছিয়ে পড়তে থাকে। অবশেষে একদিন সব মিথ্যার পরিসমাপ্তি ঘটবে এবং নিজেরই তৈরী অলীক উচ্চাসন থেকে চ্যুত হয়ে তারা যথাযোগ্য স্থানে নিক্ষিপ্ত হবে। ভগবান বুদ্ধ ‘অঙ্গুত্তর নিকায়ের একক নিপাতে বলেছেন-ভিক্ষুগণ! আমি এমন একটি ধর্মও দেখছি না, যা এমন বিপুল অর্থ, অজিত ও দুঃখ আলয়ন করে-যেমন এই পাপ-মিত্রতা বা মূর্খ সংসর্গ। তাই মূর্খ সংসর্গের মতো অনিষ্টকারী জগতে কিছুই নেই। মূর্খ সংসর্গ ধন-সম্পদ, মান-সম্মান তথা সর্ব সুখ-শান্তি বিনাশ করে দেবতুল্য মানবকেও নরকের কীটে পরিণত করে। পুণ্যবানের মার্গফল লাভের হেতুও বিনাশ করে থাকে। বুদ্ধের কাছে শ্ৰমণ্যফল সূত্র শ্রবণ করে মগধরাজ অজাতশত্রুর স্রোতাপন্ন হবার হেতু ছিল, কিন্তু দেবদত্তের সংসর্গে তা বিনাশপ্রাপ্ত হয়। তাই বলা হয়েছে-</p>
	<section class="gatha">
	<p class="txt"> বালং ন পস্সেন সুনে ন চ বালেন সংবাসো,</p>
	<p class="txt">বালেন অল্লাপ-সংল্পাপং ন করে ন চ নোচযে। </p>
	</section>
	<p class="txt"> -মূর্খের  সঙ্গে বাস করবে না, তার সঙ্গে কথা বলবে না, তার কথা শুনবে না, তাকে দেখবে না, তার সঙ্গে ঐ সব করবার ইচ্ছাও উৎপন্ন করবে না। যে মূর্খের  সাহচর্য করে তাকে দীর্ঘকাল অনুশোচনা করতে হয়। মূর্খের  সঙ্গে বাস আপন শত্রুর সঙ্গে বাসের মতো সর্বদা দুঃখপ্রদ। মূর্খের  মুখ না দেখলে নিত্যই সুখী হওয়া যায়। সুতরাং মূর্খজন হতে সব সময় দূরে সরে থাকাই সমীচিন। আবার মূর্খের  উপকার করলেও বহু- ক্ষেত্রে দুঃখ পেতে হয়। নিত্য দুধ দিয়ে বিষাক্ত সাপকে উপকার করলে যেমন তার দংশন-যন্ত্রণা ভোগ করতে হয়, তেমনি মূর্খের  উপকার করলে দুঃখ ভোগ করতে হয়। মূর্খ শুধু নিজেই বিপথে যায় না, সঙ্গীরাও তার ভাগী হয়। কাজেই একথা বলার জ্ঞানবান, পণ্ডিত, সাধু-আর্যদের অনুসরণ করতে হবে। আমরা জানি, সংসর্গের প্রভাব মানুষের জীবনে অনেক ভাঙ্গা-গড়ার কারণ হয়ে দাঁড়ায়। সংসর্গের প্রভাব অত্যন্ত বেশি। তদ্ধেতু আপন জীবনকে সগুণাবলীতে অভিমণ্ডিত প্রত্যাশীদের পক্ষে মূর্খের  সংসর্গ পরিত্যাগ করা সর্বপ্রকারে কাম্য। এবং মূর্খজনকে চেনামাত্রই তার সঙ্গ বর্জন বিধেয়। এরা সকলের কাছে ঘৃণার পাত্র ও পরিত্যাজ্য বলে জানবে।</p>
	</div>
	<div class="react">
	</div>
	</div>
	<h1 class="title">বৌদ্ধ ধর্মে শ্রদ্ধা</h1>
	<div class="post_box">
	<div class="post_txt">
	<p class="txt"> বাংলা অভিধানে শ্রদ্ধা শব্দের অর্থ সাদর সম্মান, ভক্তি, দৃঢ় প্রত্যয়, আস্থা, বিশ্বাস, নিষ্ঠা ইত্যাদি। বৌদ্ধ সাহিত্যে শ্রদ্ধার অর্থ ব্যাপক বিস্তৃতে। এখানে সাধারণ বিশ্বাস বিতাড়িত হয়ে তার স্থানে জ্ঞানযুক্ত, যুক্তিসঙ্গত সুপ্রতিষ্ঠিত বিশ্বাস বা পরোক্ষ জ্ঞানের নামই শ্রদ্ধা। অর্থাৎ প্রজ্ঞা সহযোগে যথাযথ পর্যবেক্ষণ দ্বারা যে আস্থা বা বিশ্বাস স্থাপন হয় তা শ্রদ্ধা। একজন রোগীর যেমন দক্ষ, অভিজ্ঞ ডাক্তারের প্রতি, শীত-গ্রীষ্মের প্রকোপ উপদ্রবের হাত থেকে রক্ষার জন্য এয়ার কণ্ডিশনের উপর এবং কাদাযুক্ত স্থান পায়ে হেঁটে যেতে জুতার উপর পরীক্ষিত আস্থা বা বিশ্বাস থাকে; সেরূপ বৌদ্ধরাও বুদ্ধের আবিষ্কৃত মহাসত্য পরকাল, কর্মফল, চারি আর্য সত্যের প্রতি দৃঢ় আস্থাশীল বা বিশ্বাসবান। তবে বৌদ্ধগনের পরকাল তথা চারি আৰ্য্য সত্যের উপর আস্থা কখনো এরূপ নয় যে, <span>ঐ আস্থার পুরস্কার স্বরূপ তারা আপনা-আপনি সমস্ত অকুশল পাপ থেকে মুক্ত হবে বা দুঃখ মুক্তি ঘটবে তাদের।  </span></p>
	<p class="txt"> তাহলে প্রশ্ন হতে পারে বৌদ্ধ ধর্মের জ্ঞানযুক্ত শ্রদ্ধা কিরূপ? উপমা- কোন একজন পথিক অপরিচিত একটি রাস্তা দিয়ে যেতে যেতে এক নাতিক্ষুদ্র খাল তীরে এসে থেমে গেল। কারণ, খালে খেয়া নৌকা কিংবা সেতু কোনটিই নেই। পথিক পড়ে গেল বিপদে, কি করে খাল পার হবে তাকে তত খাল পাড়ি দিয়ে গন্তব্য স্থানে যেতে হবে। ইত্যোবসরে পথিকের দৃষ্টিগোচরে ধরা পড়ল খালের অপর পারে একজন ভদ্রলোক বৃক্ষছায়ায় বিশ্রাম নিচ্ছে। পথিক ভদ্রলোকটিকে ডেকে খাল পার হবার উপায় জিজ্ঞাসা করলে ভদ্রলোক উত্তর দিলেন পায়ে হেঁটে পার হওয়া যায়, কাপড় ভিজবে না, আমিও কিছুক্ষণ আগে পার হয়ে বিশ্রাম করতেছি'। পথিক চিন্তা করতে লাগল লোকটির কথা সত্য (বিশ্বাসযোগ্য) কিনা? খাল অবলোকন করে দেখল খালের দুই দিকের ক্রমিক রাস্তাটি যদিও খাল দ্বারা বিচ্ছিন্ন কিন্তু উভয় সৈকতে পথিকগণের চলাচলের পদচিহ্ন আছে। সুতরাং দ্রলোকটির কথা মিথ্যা হবার কোন কারণ নেই। এরূপ সিদ্ধান্ত করে পথিক পায়ে হেঁটে অগ্রসর হতে লাগল এবং প্রতি পদক্ষেপে সতর্ক অবলম্বন করে চলতে চলতে নিরাপদে ওপারে উত্তীর্ণ হল। এখানে পথিক ভদ্রলোকটির কথা অন্ধভাবে বিশ্বাস করেনি, যথাসম্ভব বিচার (পরিক্ষা-নিরীক্ষা) পূর্বক বিশ্বাস করতঃ সাবধানে খাল পার হয়েছে। খাল পার আরম্ভ হবার সময় এবং খালের মধ্যভাগে অগ্রসরের সময় তার বিশ্বাস ক্রমান্বয়ে বশবর্তী হয়, <span>আর ওপারে উত্তীর্ণের পর বিশ্বাসের কোন ঘাটতি ছিল না। ঠিক তেমনিভাবে অনুমান ভিত্তিতে বিশ্বাস না করে বুদ্ধের ভাষিত সৎকর্মাদি আচরণে পরীক্ষিত সত্যল লাভে যে প্রীতিযুক্ত দৃঢ় বিশ্বাসের উদয় হয় তাই বৌদ্ধধর্মে জ্ঞানযুক্ত শ্রদ্ধা।  </span></p>
	<p class="txt"> স্বচ্ছ অবিক্ষুদ্ধ পানিতে যেমন চন্দ্র-সূর্যের প্রতিবিম্ব প্রতিফলিত হয় তেমনি বুদ্ধাদি সৎপুরুষ দর্শনে শ্রদ্ধার উৎপত্তি হয় বা শ্রদ্ধা নিৰ্মল চিত্তেই পরকাল, কর্মফল ও বুদ্ধাদি শ্রদ্ধেয় বস্তু গৃহীত হয়। যেমন কোন দুইবন্ধু পর্বত আরোহন উদ্দেশ্যে হাতে হাত ধরে এগুতে এগুতে পর্বতের পাদদেশে উপস্থিত হল। পাদদেশে এসে প্রথম বন্ধু দ্বিতীয় বন্ধুকে বলল বন্ধু, আমি বেশ ক্লান্ত হয়েছি, তুমি একা পর্বতের উপরিভাগে আরোহন পূর্বক আমাকে (উপর হতে যা দেখা যায়) তার বর্ণনা বলবে। কথামত দ্বিতীয় বন্ধু পর্বতের উপরে উঠে বলতে লাগল, বন্ধু আমি এখান থেকে সুন্দর দৃশ্য, যথা রমনীয় ভূমি, রমনীয় বন, রমনীয় পাহাড়, রমনীয় ঘর, রমনীয় পুষ্করিনী দেখতেছি। কিন্তু নীচে দণ্ডায়মান প্রথম বন্ধু তাতে বিশ্বাস জন্মাতে পারল না। তখন দ্বিতীয় বন্ধু পর্বতের নীচে নেমে এসে প্রথম বন্ধুকে বাহুতে ধরে পর্বতের উপরিভাগে নিয়ে গেল এবং বলল এবার তুমি কি রকম দেখতেছ? এভাবে প্রথম বন্ধু দ্বিতীয় বন্ধুর কথায় সম্পূর্ণ বিশ্বাস স্থাপন করল। আরো বলা যায়, বালক আইজ্যাক নিউটন একদিন তাদের বাগানে একটি পাকা আপেল মাটিতে পড়তে দেখে সাথে সাথে তার মনে এরূপ কৌতূহলীভাব উদয় হল- আচ্ছা আপেলটা মাটিতে (নীচে) এসে পড়ল কেন? উপরের দিকেতো উঠতে পারত, তা হলো না কেন? নিশ্চয় এর পিছনে কোন গোপন রহস্য আছে'। আপেলের সেই পতন রহস্য বা কৌতূহলভাবকে কেন্দ্র করে বিভিন্ন গবেষণা, পরীক্ষা-নিরীক্ষা চালিয়ে যেতে যেতে তিনি আবিষ্কার করে ফেললেন বিজ্ঞান জগতে বিপ্লব ঘটান মাধ্যাকর্ষণ তত্ত্ব। ধরা যাক জেমস্ ওয়াটের স্টীম ইঞ্জিনের আবিষ্কারের কথা। তিনিও ছোটবেলায় উত্তপ্ত পানিতে কেটলির ঢাকনা খুলে গিয়ে বাষ্প বের হতে দেখে কৌতূহলী হন। কে কেটলির ঢাকনা খুলে? কি করে শক্ত ঢাকনাটা খুলে যাচ্ছে? জেমস্ কয়েকবার কেটলির ঢাকনা ঢেকে দেয়, কিন্তু তাতেও একই ফল অর্থাৎ বাষ্পের ধাক্কায় খুলে গিয়ে অবিরাম বাষ্প বের হতে থাকে। সেদিনের সে দৃশ্য থেকে জেম্স্ প্রমাণ করলো বাষ্পের শক্তি আছে। আর, বাপের সে শক্তিকে গবেষণা চালিয়ে আবিষ্কার করেছিলেন স্টীম ইঞ্জিন। যা মূলতঃ বাষ্পের শক্তিতে (চাপে) চালিত হয়। অনুরূপভাবে, বৌদ্ধ ধর্মেও চোখের সামনে নিত্যদৃশ্যমান যথা- অল্পায়ু, দীর্ঘায়ু, কঠিন ব্যাধিগ্রস্থ-নিরোগী, বিশ্রী-সুশ্রী, বন্ধুবান্ধবহীন দরিদ্র-মহাপরিবার সম্পন্ন ধনী, অল্পভোগ সম্পদক্ষমতাহীন-ভোগসম্পদ সম্পন্ন মহাপ্রভাবশালী, নীচবংশীয়-উচ্চবংশীয়, নির্বোধ-প্রজ্ঞাবান, এরূপ হীন শ্রেষ্ঠের প্রভেদ দেখে পরকাল, কর্মফলের প্রতি বিশ্বাস, এবং দুঃখ (জন্ম-জরা-ব্যাধি-মরণ-অপ্রিয় সংযোগ-প্রিয় বিয়োগাদি দুঃখের অস্তিত্ব), দুঃখ সমুদয় (অবিদ্যা, তৃষ্ণা), দুঃখ নিরোধ (আগুন যেমন আছে তার নির্বাপক পানিও আছে দ্রুত শমথ বিদর্শন দ্বারা দুঃখ নিরোধ হয়), দুঃখ নিরোধের পথ (আৰ্য অষ্টাঙ্গিক মার্গ) বিদ্যমানতা দেখে চারি আর্য সত্যকে বিশ্বাস বা শ্রদ্ধা করতে উপদেশ দেয়া হয়। বলা যায়, <span>এরূপ বাস্তব উপলদ্ধিতে শ্রদ্ধা বা বিশ্বাসের উৎপত্তি আর সে শ্রদ্ধার ফলে অকুশল ত্যাগ করে কুশল পথ অবলম্বন ও চারি আৰ্য সত্যে জ্ঞান লাভ করে নির্বান সুখ প্রত্যক্ষ করতে অনুপ্রেরণা জন্মে হৃদয়ে।  </span></p>
	<p class="txt"> বৌদ্ধ ধর্মে চিত্তের নির্মলতা ও উচ্চাকাঙ্খাকে শ্রদ্ধার লক্ষণ বলা হয়েছে। এ প্রসঙ্গে স্থবির নাগসেন বলেছেন চিত্তের প্রসন্নতা সাধন ও উৎসাহ উৎপাদন শ্রদ্ধার লক্ষণ চিত্তে শ্রদ্ধা উৎপন্ন হলে নীবরণ (বাঁধা) সমূহ বিদূরীত হয়, নীবরণহীন চিত্ত স্বচ্ছ, প্রসন্ন ও নির্মল হয়। এরূপেই চিত্তের প্রসন্নতা সাধন শ্রদ্ধার লক্ষণ। শ্রদ্ধাকে চক্রবর্তী রাজার জল বিশুদ্ধকারক মণির সঙ্গে তুলনা করা যায়। এই বিশেষ মনি যখন জলে নিক্ষেপ করা হয় তখন জলের শৈবাল বা শেওলা, কাঁদা তলিয়ে যায়। তৎপর জল বিশুদ্ধ হয়। অনুরূপভাবে শ্রদ্ধা মনের অবিমলতা বিশুদ্ধ করে, নীবরণমুক্ত চিত্ত স্বচ্ছ, <span>প্রসন্ন ও প্রশান্ত হয়।  </span></p>
	<p class="txt"> কোন যোগী অপর সাধকদের চিত্তকে বিশুদ্ধ বা বিমুক্ত দেখে স্বয়ং স্রোতাপত্তি ফল, সকৃদাগামী ফল, অনাগামী ফল কিংবা অহত্ত্ব ফলের জন্য আশ্বস্ত ও উৎসাহিত হয় এবং অপ্রাপ্তের প্রাপ্তির নিমিত্ত, অনুপলদ্ধের উপলদ্ধির নিমিত্ত, অপ্রত্যক্ষের প্রত্যক্ষের নিমিত্ত প্রযত্ন করেন, <span>আত্ননিয়োগ করেন। এরূপেই শ্রদ্ধা চিত্তে উৎসাহ উৎপাদন করে।  </span></p>
	<p class="txt"> অভিধর্মে শ্রদ্ধাকে শোভন চৈতসিক বলা হয়। কারণ কুশল বা শোভন কর্ম সম্পাদনে শ্রদ্ধার ভূমিকা অগ্রগণ্য। শ্রদ্ধার দ্বারা পঞ্চনীবরণ (কামচ্ছন্দ, ব্যাপাদ, তন্দ্রালস্য, চঞ্চলতা, অনুশোচনা, সন্দেহ) নিবৃত্ত থাকে। চুম্বক যেমন নিজের চতুর্দিকের ছোট বড় সকল লৌহকে আকর্ষণ করে থাকে, সেরূপ শ্রদ্ধাও চিত্তকে বুদ্ধের উপদেশে নমিত করে। শ্রদ্ধা দানাদি যাবতীয় পূণ্যক্রিয়ার চেতনা জাগায়। হস্ত বিহীন ব্যক্তি যেমন রত্নাদি দর্শন করলেও তা গ্রহণ করতে অক্ষম, বিত্তহীন যেমন ভোগসুখ লাভে বঞ্চিত, বীজহীনের যেমন শস্যাদি লাভ হয়না, তেমনি শ্রদ্ধা না থাকলে কোন কুশলকর্ম সম্পাদন করা যায় না। সুতরাং কুশল কর্মের আদিভূমি হল শ্রদ্ধা। শীলবানকে দর্শনের ইচ্ছা, সদ্ধর্ম শ্রবণের ইচ্ছা এবং যাবতীয় অকুশল পাপ ময়লা ত্যাগের ইচ্ছাই শ্রদ্ধা। অশ্রদ্ধা ইহার প্রতিপক্ষ। শ্রদ্ধা আধিক্য হলে অশ্রদ্ধার আক্রমণে অকম্পিত থাকে। শ্রদ্ধা অশ্রদ্ধাকে সম্রামের মাধ্যমে পরাভূত করে সম্প্রযুক্ত চিত্ত চৈতসিকের প্রসন্নতা আনয়ন করে থাকে। তদ্ধেতু ভগবান বুদ্ধ আলবক যক্ষকে বলেছিলেন শ্রদ্ধারূপ বিত্তই মানবের শ্রেষ্ঠ সম্পদ (ধন)। সদ্ধার্য দরদি ওঘং'- সুদক্ষ নাবিক যেমন প্রবল ঝড়ো বাতাসের মধ্যেও আপন স্টীমারের সাহায্যে সমুদ্র স্রোত অতিক্রম করে নির্বিঘ্নে গন্তব্য স্থানে পৌঁছতে সক্ষম, <span>সেরূপ শ্রদ্ধাবান ব্যক্তিও সংসারের শত সহস্র আপদ বিপদের মাঝেও নিরুদ্বিগ্ন চিত্তে সংসার স্রোত অতিক্রম করে আপণ লক্ষ্যপথে অগ্রসর হন।  </span></p>
	<p class="txt"> বুদ্ধের প্রচারিত নৈবানিক ধর্মে দুঃখ মুক্তি নির্বান লাভ করা সম্ভব’ এরূপ জ্ঞানযুক্ত ঐকান্তিক শ্রদ্ধার ভিত্তিতে সারিপুত্র, মোগলায়ন প্রমুখ অসংখ্য কুলপুত্র বুদ্ধশাসনে প্রব্রজিত হয়ে নির্বান সুখ প্রত্যক্ষ করেছিলেন। তাদের সেই শ্রদ্ধা অন্ধভাবে জাত বিশ্বাস নয়; যথাযথ পর্যবেক্ষনের মাধ্যমে উৎপন্ন জ্ঞান সহগত বিশ্বাস বা আস্থা। যেমন শষ্য লাভার্থী কোন কৃষক উর্বর জমির উপর আস্থা রেখে তার সংরক্ষিত বীজ বপন করে সোনার ফসল ফলায়। মাটির অভ্যন্তরের স্তরে পানি থাকে তা জেনে যেমন টিউবওয়েল বসানো হয় তেমনি প্রজ্ঞাশাসিত এ শ্রদ্ধা ভব অন্ধকার বিনাশের প্রধান আলোক বর্তিকা স্বরূপ। শ্রদ্ধা একদিকে যেমন লৌকিক কুশলের মূল, অন্যদিকে আধ্যাত্মিক উন্নতি বা জীবন উত্তরণের পাথেয়। শ্রদ্ধাধিক্য চিত্তে মিথ্যাদৃষ্টি অবসান হয়, সম্যক দৃষ্টি বর্ধিত হয় এবং প্রজ্ঞা লাভ হয়, বৃদ্ধি পায়, <span>বহুলীকৃত হয়।  </span></p>
	<p class="txt"> অঙ্গুত্তর নিকায়ে বুদ্ধ বলেছেন- হে ভিক্ষুগণ! তিনটি গুণাবলীর দ্বারা শ্রদ্ধাবানকে জানা যায়। সেগুলো কি কি? সে শীলবানকে দর্শন করতে ইচ্ছা করে, সদ্ধর্ম শ্রবণ করতে ইচ্ছুক হয়; বিগতমল অন্তরে সে গৃহে বাস করে, একজন উদারহস্ত, পরিচ্ছন্ন হস্ত দানে প্রসন্ন অনুকূল যাছনাকারী, অন্যদের সাথে দান বিভাগ করে পরিভোগছুক। হে ভিক্ষগণ, <span>এই ত্রিগুণের দ্বারা একজন শ্রদ্ধাবানকে জানা যায়।  </span></p>
	<p class="txt"> পরিশেষে আবারো বলতে হয়, বৌদ্ধধর্মের শ্রদ্ধা না জেনে, না দেখে, না বুঝে অন্ধভাবে বিশ্বাস করা বিশ্বাস নয়। তা নিজ বিবেকের কষ্ঠি পাথরে ঘষে যাচাই করতঃ বাস্তব সত্য উপলদ্ধি জ্ঞানযুক্ত বিশ্বাস। এখানে জ্ঞান ও বিচার বিহীনভাবে অন্ধ বিশ্বাসের কোন স্থান নেই, স্থান নেই। আবেগজনিত অনিয়ন্ত্রিত অতিভক্তির (শ্রদ্ধার) আতিশয্যও। অতিভক্তি (বা শ্রদ্ধা) এমন আবেগে আন্দোলিত যে বাস্তব সত্যতা যাচাই এবং যুক্তি দ্বারা সত্য প্রমাণ করার সময়টুকু অপেক্ষা করতে পারে না। তাই অতিভক্তি কখনো শ্রদ্ধা নয়, তা অধিমোক্ষ বা দ্বিধাহীন ভাব মাত্র। যাকে মূর্খ ব্যক্তিরা গোড়ামী বা একগুয়েমী ভাব প্রকাশ করার সাথে তুলনা করা যায়। বৌদ্ধধর্মের শ্রদ্ধা কিন্তু ঐরূপ মনের সংকীর্ণতা দূর করে প্রীতিপূর্ণ জ্ঞানমূলক বিশ্বাস উৎপন্ন করে। যা বিচার বিশ্লেষণের দ্বারা স্বাধীন মননশীলতা বিকাশের পূর্ণ প্রতীকস্বরূপ। বৌদ্ধধর্মের মত হল, সবসময় জ্ঞানযুক্ত বিচার, বুদ্ধি প্রয়োগ করবে, অন্ধ বিশ্বাস দিয়ে বা অন্ধ বিশ্বাসের বশীভূত হয়ে কোন কাজ করবে না। ইন্দ্রিয় প্রত্যক্ষ দ্বারা যা জানা গেল, দেখা গেল তাকে জ্ঞান ও যুক্তি দিয়ে বিচার করতে হবে। যা দৃষ্ঠ ও বুদ্ধিগ্রাহ্য তাকে ঘটনা পরস্পর দ্বারা বিশ্লেষণ করলে জ্ঞানজাত বাস্তব সত্য উপলদ্ধি হয়। তাই শুধু ঘটনা পরিচয় লদ্ধ অভিজ্ঞতাই নয়, ঘটনার পেছনে কোন কারণ ও পরিস্থিতি সক্রিয় ছিল (বা আছে) তা বিচার্য বিষয়। এজন্য বৌদ্ধ ধর্মের শ্রদ্ধা কাউকে তাড়াহুড়ো, <span>হুজুগবশতঃ ধর্মের প্রতি অনুরক্ত হতে বা বিশ্বাস স্থাপন করতে বলে না। এ ধর্ম অন্ধ বিশ্বাসী মৌলবাদের হিংস্র থাবা মুক্ত ধর্ম।  </span></p>
	<p class="txt"><span>জগতের সকল প্রাণী সুখী হোক।  </span></p>
	</div>
	<div class="react">
	</div>
	</div>
	<h1 class="title">বিনয় অবলম্বনে বৌদ্ধধর্ম (বা বুদ্ধ শাসন)</h1>
	<div class="post_box">
	<div class="post_txt">
	<p class="txt"> মহা পরিনির্বান সূত্রে বুদ্ধ বলেছেন-”হে আনন্দ! তোমাদের হয়ত এরূপ মনে হতে পারে যে, শাস্তার উপদেশ শেষ হল, আমাদের আর শাস্তা নেই। আনন্দ এরূপ ধারণা করবে না। আনন্দ, আমি তোমাদেরকে যে ধর্ম-বিনয় দেশনা, উপদেশ দিয়েছি, প্রজ্ঞাপ্ত করেছি-আমার অবর্তমানে তাই হবে তোমাদের শাস্তা। বুদ্ধ আরো বলেছেন-”হে আনন্দ! যতদিন ভিক্ষুগণ পুঙ্খানুপুঙ্খ রূপে বিনয় ধর্ম আচরণ করবে ততদিন কখনো ধর্মের পরিহানি হবে না” । আর তাই আমরা দেখি, বুদ্ধের এসব বাক্যকে তথা বিনয় ধর্মকে দিক নিদের্শক শিক্ষক বা শাস্তারপে মেনে নিয়ে অন্যতম মহাশ্রাবক মহাকশ্যপ প্রমুখ পাঁচশত সুনিপুন, দক্ষ, অভিজ্ঞ অর্<span>হৎগণ প্রথম সঙ্গীতিতে সর্ব প্রথমে বিনয়কে সঙ্গায়ন করেন এবং সাথে সাথে বুদ্ধের নির্দেশিত নিয়ম-কানুন সমূহ সংগ্রহ করে সম্ভাব্য অধর্ম বিরাজের পথকে বন্ধ করেছিলেন।  </span></p>
	<p class="txt"> বিনয়ের শিক্ষা-উচ্চ চরিত্র। বিনয় দুশ্চরিত্র বারণ করে এবং সর্বপ্রকার পাপ, অকুশল কর্ম হতে মুক্ত রাখে। এক কথায়-কায়িক, বাচনিক ও মানসিক কর্মের সুশৃঙ্খলতাই বিনয়। ভিক্ষুসঙ্ঘে উন্নতি, শ্রীবৃদ্ধির জন্যই বুদ্ধ বিনয়ের শিক্ষাপদ বা অনুশাসন সমূহ প্রজ্ঞাপ্ত করেছেন। এ'শিক্ষাপদসমূহ ভিক্ষুসঙ্ঘে দৈনন্দিন জীবন- যাপন ও আধ্যত্মিক উন্নতি সাধনের জন্য অপরিহার্য। যে ভিক্ষু বিনয়কে অবলম্বন করে সুশৃঙ্খলভাবে চলে তার জন্য নির্বাণের দ্বার উন্মুক্ত থাকে। বিনয় বা সংযম সর্ব উন্নতির মূল চাবিকাঠি। তাই জ্ঞানী (পণ্ডিত) ভিক্ষুমাত্রেই বিনয় সম্পর্কীয় শিক্ষাপদ সমূহের প্রতি শ্রদ্ধাশীল ও অবহিত হওয়া প্রয়োজন। যেহেতু বিনয় শিক্ষাপদ সম্বন্ধে অপরিপক্ক বা অপূর্ণ হলে তা পালন, অনুশীলন করা এবং সাধন মার্গে অগ্রসর হওয়া সুদূর পরাহত বা বাতুলতা মাত্র। বিনয়ের শিক্ষাপদ সমূহ বা শীল পূরণ ব্যতিরেকে সমাধি পূর্ণতা লাভ হয়না, বিনয় সমাধির ভিত্তি স্বরূপ। দুঃশীল ভিক্ষু কখনো সমাধি লাভ করতে পারে না। সাধনা মার্গে অগ্রসর বা উন্নতি লাভ করতে হলে প্রথমে বিনয়ের শিক্ষাপদ সমূহ শিক্ষা, পালন, <span>পূরণ করা প্রয়োজন। বিনয়ের শিক্ষা দ্বারা চরিত্র বিশুদ্ধ করতে না পারলে আধ্যাত্মিক সাধনায় উৎকর্য লাভে অগ্রসর হওয়া যায় না। (পতিত) জমিতে সোনার ফসল ফলাতে হলে যেমন প্রথমে আগাছা তুলে ফেলে জমি পরিস্কার করতে হয় ঠিক তেমনি আধ্যাত্মিক সাধনা মার্গে উৎকর্ষ লাভের জন্য সর্বাগ্রে বিনয়ের শিক্ষা দ্বারা চরিত্র শোধন করা আবশ্যক। এ কারণে বিনয়ের শিক্ষাপদ বা অনুশাসন সমূহ শিক্ষা করে তা যথাযথ অনুশীলন অত্যধিক গুরুত্বপূর্ণ।  </span></p>
	<p class="txt"> ‘বিনয নাম বুদ্ধ সাসনস্স আযু। বিনযং ঠিতে বুদ্ধ সাসনং ঠিতং হোতি, বিনযো অনুপ্পাদ পরিনিব্বাত্থায'-বিনয় বুদ্ধ শাসনের আয়ু স্বরূপ। বিনয় থাকলে বুদ্ধ শাসনের অস্তিত্ব সজীব থাকবে। বিনয় ব্যতীত বুদ্ধ শাসনের স্থিতি অকল্পনীয় এবং নির্বান লাভের এটিই প্রধান সোপান। সুউচ্চ বিল্ডিং যেমন সুদৃঢ় ভিত্তির উপর প্রতিষ্ঠিত। সেরূপ বুদ্ধের শাসনও বিনয়ের উপর প্রতিষ্ঠিত এক কথায়, বিনয় নীতি সুপ্রতিষ্ঠিত থাকলে বুদ্ধ শাসন তথা বুদ্ধবাণী স্থিতির আধিপত্য ক্ষুন্ন হবার কোন প্রশ্নই আসে না। তাই শাস্ত্রে উল্লেখ আছে-সূত্র পিটক, <span>অভিধর্মপিটক লুপ্ত হয়ে গেলেও বিনয় পিটক যদি বিদ্যমান থাকে তাহলে বৌদ্ধধর্ম কখনো বিলুপ্ত হবে না। বিনয়ধর পণ্ডিত ভিক্ষুগণ তাদের নিজেদের কঠোর সংগ্রাম এবং ত্যাগের আদর্শ দ্বারা বুদ্ধশাসনের শিখা উজ্জ্বল তথা চির জাগরুক করে রাখতে সক্ষম হবেন।  </span>‘সংঙ্ঘোরক্খতি সাসনং'-সংঘ বা ভিক্ষুসংঘই বুদ্ধশাসন রক্ষা করেন। তারা বুদ্ধের বাণীসমূহ পঠন-পাঠন ও চর্চা করে অক্ষত অবস্থায় রক্ষা করে থাকেন। ভিক্ষুসঙ্ঘে এ'অসীম গুরুত্ব উপলব্ধি করে বুদ্ধ তার সু-ব্যাখ্যাত ধর্মকে দিকে দিকে প্রচার, প্রসার, সুরক্ষা ও চিরস্থায়ী করার তাগিদে স্বয়ং নিজে সুমহান ভিক্ষুসঙ্ঘ গঠন করেছেন। তাই অনুত্তর পূণ্যময় ভিক্ষুসঙ্ঘই এধর্মের ধারক, বাহক ও রক্ষক। শিক্ষক না থাকলে যেমন বিদ্যালয়ের অস্তিত্ব লোপ পায় তেমনি বিনয়ের পঠন-পাঠন ও চর্চাকারী দক্ষ ভিক্ষুসংঘ না থাকলে শাস্ত্রের (আচার পদ্ধতি) তথা শাসনের অস্তিত্ব বজায় থাকে না। ধর্ম- বিনয়ে অভিজ্ঞ এ'ভিক্ষু সঙ্ঘ বুদ্ধ শাসন শ্রীবৃদ্ধিকারক, শাসন রক্ষার সমস্ত দায়-দায়িত্ব তাদের হাতে ন্যস্ত। তারা শাসনকে সঠিকভাবে রক্ষা করে তা প্রচার, প্রসার, উত্তরোত্তর শ্রীবৃদ্ধি-উন্নতির পথে এগিয়ে নিয়ে যায়। শাসন রক্ষা ও অপ্রচার, প্রসার করার মূল ভূমিকা পালন করতে সক্ষম একমাত্র এ ভিক্ষুসঙ্ঘই। এটা বললে অত্যুক্তি হয় না যে, বুদ্ধের মহাপরিনির্বানের পর থেকে একমাত্র গৈরিক বসনধারী দক্ষ, অভিজ্ঞ, সুপণ্ডিত ভিক্ষুসঙ্ঘই বুদ্ধের নৈর্বানিক ধর্মকে সুদৃঢ়ভাবে ধারন, রক্ষা ও সকল প্রাণীর হিতসুখের জন্য দিকে দিকে প্রচার করে চির অম্লান করে রেখেছেন। যা বর্তমান সময়ে ও সারা বিশ্বে আলো ছড়িয়ে রয়েছে। এটা শুধু দক্ষ ভিক্ষুসঙ্ঘে সযত্ন প্রচেষ্টার ফসল বলতে হবে। সংসার বন্ধনে আবদ্ধ সাদা বসনধারী গৃহীদের পক্ষে এরূপ সাফল্য অর্জন কখনো সম্ভব ছিল না বা সম্ভব নয়। তাই আবারো বলতে হয়, বুদ্ধশাসনের উজ্জ্বল আলোক বর্তিকার শিখা রক্ষা ও চিরস্থায়ী করতে সক্ষম একমাত্র বিনয়ে আদর্শবান সুদক্ষ, পণ্ডিত ভিক্ষুসঙ্ঘ। তবে বর্তমানে প্রশ্ন জাগতে শুরু হয়েছে (স্বীকার করতে হয় প্রশ্ন নিতান্ত অমূলকও) এশাসনবাহী ভিক্ষুসঙ্ঘ শাসন রক্ষায় কতটুকু যত্নবান? (মুষ্ঠিমেয়...সংখ্যক ব্যতীত) তারা কি উত্তীর্ণ একাজে<span>?  </span></p>
	<p class="txt"> অপ্রিয় সত্য হলেও বলতে হয়, বর্তমান ভিক্ষুসঙ্ঘের শাসন খুব দুর্বল। সুস্পষ্ট দৃষ্ট হয় বিনয়নীতি আচরণের প্রতি ভিক্ষুসঙ্ঘে শ্রদ্ধাবোধের অভাব। বিনয় লঙ্গন, উচ্ছৃঙ্খলতা বা যথাইচ্ছা অসংযম আচরণই যেন তাদের চরিত্রের অপরিহার্য অঙ্গ। বুদ্ধের সময়ে যে ভিক্ষুসঙ্ঘ বিনয়ী, সুনিয়ন্ত্রিত ও সুসংবদ্ধ বলে ইতিহাসে এক অবিস্মরনীয় কীর্তি স্থাপন করেছিল সে ভিক্ষুসঙ্ঘ বর্তমানে বিনয় বর্হিভূত বিভিন্ন আচার-আচরণে কলুষিত ভিক্ষুজীবন যাপনে যেন বদ্ধপরিকর। এবং তা প্রতিযোগিতার মতন দিন দিন বেড়ে চলছে। আর, এসব দোষ বহুল, দুঃশীল ভিক্ষুসঙ্ঘ কিভাবে বুদ্ধ শাসনের উন্নতিকারক হতে পারে?... তাই বর্তমানে অনেকেই মনে করে-”ভিক্ষুসংঘ যেমন বৌদ্ধধর্মের প্রচার, প্রসার ও শ্রীবৃদ্ধিকারক তেমনি আবার এর অধঃপতন, তিরোধানের জন্য দায়ী দুঃশীল এ' ভিক্ষুসংঘ। তারা সদ্ধর্মের প্রচার, বিস্তৃতি ও ভিক্ষুসঙ্ঘে পুষ্টি-সাধন করা-তো দূরের কথা বরং সদ্ধৰ্ম্মের কন্টকস্বরূপ হয়ে উঠেছে। যার ফলে বুদ্ধের (সদ্ধর্ম) শাসন পরিহানির পথে সবেগে এগিয়ে যেতে সহজ হচ্ছে।”। ভিক্ষুসংঘে প্রবেশের দ্বার কড়াকড়ি না হওয়ায় অনেক অধর্মপরায়ণ, সদ্ধর্মের প্রতি যাদের কোন আস্থা ও আন্তরিকতা নেই তারাও সঙ্ঘে স্থান করে নেয়। বুদ্ধের সরলতাকে ফাঁকি দিয়ে তারা শুধু বিনা কায়ক্লেশে উদরপূর্তি ও সুখ স্বাচ্ছন্দে জীবন- যাপনের জন্য ভিক্ষুসঙ্ঘে বেশ ধারণ করে মাত্র। (আর তাই তো তাদের কার্যকলাপে তাই প্রমাণ করে) এক কথায়, তারা বুদ্ধ শাসনে অনর্থক উৎপাত করতে আসে সার। তাই তারা বুদ্ধের নির্দেশিত শিক্ষাপদ বা বিনয়নীতি পালনে সর্বদা পরামূখ। বিনয় আর্দশে আদর্শবান ভিক্ষু হওয়া তো দূরের কথা বরঞ্চ বিনয় বহির্ভূত, খাপছাড়া, বিশৃঙ্খলা আচরণ করা তাদের মুখ্য উদ্দেশ্য, বিনয়-ধর্ম শিক্ষা করে তা যথাযথ চর্চা করতঃ লোকিক-লোকোত্তর জ্ঞানে অভিজ্ঞ হয়ে শাসন রক্ষার কাজে ব্রতী হওয়া আকাশ কুসুমের স্বপ্ন মাত্র। আবার, অনেকে তথাকথিত কাল (সময়) ও স্থানোপযোগীর দোহাই দিয়ে তাদের সুবিধামত বিনয়ের মূলতত্ত্ব এবং আদর্শকে বিকৃতরূপদান করে অপব্যাখ্যা, অপপ্রচার করে থাকে। এর ফলে অনেক ক্ষেত্রে অবিনয়কে বিনয়রূপে, বিনয়কে অবিনয় রূপে পরিগণিত হচ্ছে এবং অধর্মকে ধর্মরূপে, ধর্মকে অধর্ম বলে প্রবির্তিত হচ্ছে। এসব ভিক্ষুগণ হংস মধ্যে বক যথা, গাভীদলের মধ্যে গদ্রভ ন্যায় এবং অশ্বদের মধ্যে গর্দভের ন্যায়। নির্বান লাভের জন্য সঙ্ঘে প্রবেশ এ নীতি বিসর্জন দিয়ে তারা নানাবিধ উস্খল আচরণ ও কুহক পন্থায় জনসাধারণের শ্রদ্ধা-ভক্তি অর্জনের চেষ্টায় রত। তাদের এসব অপকর্ম বা বিনয় শিথিলতার দরুণ একদিকে যেমন সদ্ধৰ্ম্মের বিপরীত নানা আচার-ব্যবহার অনু- প্রবেশের আশংকাকে উড়িয়ে দেয়া যায় না। অন্যদিকে প্রকৃত সদ্ধর্মপরায়ণ ব্যক্তিরা ভিক্ষুসঙ্ঘ তথা ধর্মের প্রতি ক্রমশঃ আস্থা হারাতে বাধ্য হচ্ছে। অবিনয়ী ভিক্ষুসঙ্ঘ পবিত্র বুদ্ধ (সদ্ধর্ম) শাসনে পোকা সদৃশ; পরিস্ফুট পুষ্ফে পোকা জন্মিলে যেমন পুচ্ছ নষ্ট , ঠিক তেমনি তারাও বুদ্ধশাসনকে কলুষিত করতেছে। তাই (বর্তমানে) এটা বলার অপেক্ষা রাখে না যে, অধর্মপরায়ণ, কপট লোকেরা ভিক্ষুসঙ্ঘে স্থান পাওয়ার দরুন বৌদ্ধধর্মের প্রভাব হ্রাসপ্রাপ্ত ও হীনপ্রভ হতে চলছে। বর্তমানে বুদ্ধশাসন রক্ষকেরা (দুঃশীল ভিক্ষুসঙ্ঘ) শাসন ভক্ষকের ভূমিকা পালনে অবতীর্ণ হচ্ছে বৈকি! একদা বুদ্ধ ভিক্ষুসংঘে উপলক্ষ্য করে একথা বলেছিলেন-ভিক্ষুগণ! অদূর ভবিষ্যতে তারাই সমাজে পূজিত হবে, মান-সম্মান লাভ করবে, গৌরব খ্যাতি অর্জন করবে, দায়ক ও ভিক্ষুসমাজে নেতৃত্ব দেবে-যারা সর্বসার শূন্য পরিহিত ভিক্ষুমাত্র । তাদের অত্যাচারে সুশীল ভিক্ষুদেরকে নীরব থাকতে হবে। তারা সমাজে লাঞ্ছনা-গঞ্জনাই ভোগ করবে। তাদেরকে কেউ গৌরব সম্মান বা পূজা বন্দনা করবে না, <span>তাদের মূল্য সমাজ দেবেও না। কারণ তখন মানুষের চরিত্রও হবে ধর্মশূন্য।  </span></p>
	<p class="txt"> ‘থের গাথা' পুস্তকেও আমরা এ কথার প্রতিধ্বনি শুনতে পায়। ফুসস স্থবিরের নিকট পণ্ডর গোত্রীয় ঋষি ভবিষ্যৎ ভিক্ষুসঙ্ঘের চারিত্রিক বৈশিষ্ট্য জানতে চাইলে তিনি বলছিলেন-ভবিষ্যতে বহু ভিক্ষু ক্রোধী, চিরক্রোধী,গুণধ্বংশী, অভিমানী, শঠ, ঈর্ষুক, পরস্পর বিরুদ্ধবাদী হবে। গম্ভীর সদ্ধর্ম অজ্ঞাত ভিক্ষুরা পারদর্শী বলে অভিমান করবে এবং তারা চপল, সদ্ধর্মের প্রতি ও পরস্পরের প্রতি গৌরবহীন হবে। এ জগতে বক্ষ্যমান বহুদোষ উৎপন্ন হবে, দুৰ্ম্মতিগণ বুদ্ধ-দেশিত কল্যাণ ধর্মকে ক্লিষ্ট করে তুলবে। শাস্ত্রজ্ঞান শূন্য, মুখর, গুণহীন, কুমিত্র পক্ষাবলম্বনে বলীয়ান ভিক্ষুগণ সমধ্যে নির্ভীক চিত্তে যা তা বলবে। লজ্জাশীল, হিতকামী গুণবান ভিক্ষুগণ সঙ্ঘ মধ্যে ধর্মতঃ যথার্থ কথা বলে দুর্বল হবে। শাস্ত্রজ্ঞান শূন্য মুর্খরা জ্ঞানহীন অথচ তারাই শীলবান গুণবান ভিক্ষুদিগকে নানা দিক দিয়ে অপদস্থ করবে। সজ্জনের দোষারোপকারী, চারি পরিশুদ্ধশীলে অসংযত, অভিমানী মৃগতুল্য কলহপরায়ণ মূর্খগণ অহংকারের ধ্বজা উড়ায়ে বিচরণ করবে। তারা কুহক পন্থায় অপরের বিস্ময় উৎপাদন করে লাভের প্রত্যাশায় দায়কবর্গের সহিত মিষ্টালাপ করতঃ দায়কের মন জয় করতে ব্যস্ত থাকবে এবং আৰ্যপুদ্গলের ন্যায় বিচরণ করবে। অধৰ্ম্মত ? উপায়ে জীবন যাপনকারী যে যে ভিক্ষুরা সর্বদা লাভবান হবে সে ভিক্ষুদেরকে অনুকরণ করবে অন্যান্য অসংযত ভিক্ষুগণ। যে ভিক্ষুরা অসদুপায়ে জীবন যাপন না করে অলাভী হবে তারা পূজ্যনীয় হবে , তাদেরকে কেহ প্রশংসাও করবেনা। ভবিষ্যতে কেহ সে প্রিয়শীল বা শীলবান পণ্ডিত ভিক্ষুদের সেবা করবেনা। দূষিত চিত্ত, শাস্তার ধর্মে অগৌরবশীল ভিক্ষুরা মৈত্রীচিত্ত পরায়ণ, শীলবান ভিক্ষুদিগকে নিগ্রহ করবে ও উদ্বিগ্ন করে তুলবে। তাদের আভ্যন্তরীণ মানবীয় গুণাবলী, মৈত্রী, ত্যাগ, সংযম কিছুই থাকবে না। তারা শুধু লোভী, নিমন্ত্ৰণপ্রিয়, সাধনাশূন্য, <span>আলস্যপরায়ণ হয়ে নির্জনবাস ত্যাগ করে গ্রাম্য বিহারে জনসঙ্গে অবস্থান করবে।  </span></p>
	<p class="txt"> স্থবির ফুস্স আরো এ রূপ বলেছেন-বুদ্ধশাসন ধ্বংসকর এই অনাগত মহাভয় যাবৎ না আসে, তাবৎ তোমরা (ভিক্ষুসঙ্ঘ) গুরুবাক্য প্রাণপণে পালন কর, হৃদয়কে সরল কর, পরস্পরের প্রতি গৌরবশীল হও, মৈত্রীচিত্ত হও, করুণা প্রদর্শন কর, শীলে সংযত হও; নিত্য আরব্ধবীর্যবান, নির্বানপ্রবন চিত্ত ও দৃঢ় পরাক্রমশালী চিত্ত হও। প্রমাদকে উপদ্ৰবরূপে দেখে এবং অপ্রমাদকে নিরুপদ্রব<span>রূপে দেখে আৰ্য অষ্টাঙ্গিক মার্গকে ভাবনা কর। যারা এতাদৃশ কার্য সম্পাদন করে তারা অমৃতপদ নির্বান লাভ করে থাকে।  </span></p>
	<p class="txt"> আবার এক সময় ভগবান বুদ্ধ তার শাসন-সমুদ্রের গুণবর্ণনা প্রসঙ্গে বলেছিলেন- হে ভিক্ষুগণ, সমুদ্র কোন মরা পঁচা, আবর্জনার সাথে বাস করেনা। কোন কারণে যদিও আবর্জনা সমুদ্রে পতিত হয় তখন সমুদ্র সে আবর্জনাকে তরঙ্গের আঘাতে ধাক্কা দিয়ে দিয়ে শীঘ্রই সৈকত তীরে উঠিয়ে দেয়। কখনো সমুদ্রের বুকে ভাসমান অবস্থায় থাকতে দেয় না। ইহা সমুদ্রের এক আশ্চর্য গুণ। ঠিক তদ্রুপ বুদ্ধের শাসন-সমুদ্রেও দুঃশীল ভিক্ষুর কোন স্থান নেই। বুদ্ধের শাসন-সমুদ্রতার পবিত্রতায় দুঃশীল, অবিনয় ভিক্ষুকে একদিন শাসনের অনেক দূরে ছুড়ে ফেলে দিয়ে থাকে। বুদ্ধের শাসন-সমুদ্রের এটা একমহৎ গুণ। তাই অবিনয়ী, দুঃশীল ভিক্ষু গায়ের ও মুখের জোড়ে ধর্মের উপর যত বাড়াবাড়ি করুক না কেন বা অপকৌশল অবলম্বন করতঃ অকরনীয় কর্ম সম্পাদন করেও নিজকে শীলবান, বিনয়ী বলে প্রকাশ (দাবী) করুক তাকে এদিন না একদিন বুদ্ধের শাসন থেকে দূরে সরে পড়তে হবে। আর তখন তার আসল পরিচয় জনসাধারণের সম্মুখে ধরা পড়বে এতে কোন সন্দেহ নেই। অন্যদিকে দুঃশীল, গোপনে পাপকর্মরত ভিক্ষু যদিও কোন রকমে বুদ্ধের শাসনে তথা ভিক্ষুসঙ্ঘে মধ্যস্থলে বাস করে থাকে তথাপি সে ভিক্ষুসঙ্ঘ হতে অনেক দূরেই রয়ে থাকে। এবং বুদ্ধের শাসনও তার নিকট হতে অনেক অনেক দূরে। বলা যায়, বুদ্ধের শাসন তাকে বহুদূরে নিক্ষেপ করে ফেলে রাখে। এ'শাসন-সমুদ্রে বা <span>বুদ্ধের শাসনে মরা পঁচার ন্যায় দুঃশীল ব্যক্তি কখনো বাস করতে পারেনা।  </span></p>
	<p class="txt"> অতএব, এটা সুস্পষ্ট প্রতীয়মান যে, একমাত্র বিনয়ই হচ্ছে বুদ্ধের শাসনের প্রাণবিন্দু। বিনয় আদর্শ বৌদ্ধ জীবনযাত্রা ও দৈনন্দিন জীবনচর্যার পরিচয়সহ সকল প্রকার সংযত আচার-আচরণ, বিধি-বিধান তথা অনুশাসন সুচারুরূপে পালন করতে শিক্ষা দেয়। বিনয়কে বাদ দিয়ে বৌদ্ধধর্ম চর্চা, অনুশীলনকরী কখনো সম্ভব নয় এবং বুদ্ধের শাসনের শ্রীবৃদ্ধি সাধন করা যায় না। তাই বুদ্ধের শাসনকে রক্ষা, স্থিতি ও উন্নতির জন্যে বিনয়ের অনুশাসন দ্বারা গঠিত আদর্শবান ভিক্ষু জীবন-যাপনের কোন বিকল্প নেই। প্রত্যেক ভিক্ষুকে এ বিষয়ে শ্রদ্ধাশীল হওয়া উচিত। </p>
	<p class="txt">চিরং তিট্ঠতু বুদ্ধ সাসন। </p>
	<p class="txt"><span>জগতের সকল প্রাণী সুখী হোক।  </span></p>
	<section class="ref">
	<div class="ref_title">উৎস নির্দেশ</div>
	<div class="refbox">
	<p class="txt">(১) বুদ্ধ ও বৌদ্ধধর্ম</p>
	<p class="txt">(২) বিশ্বমঙ্গল ও বিবিধ প্রসঙ্গ </p>
	<p class="txt">(৩) বনভন্তের দেশনা।</p>
	</div>
	</section>
	</div>
	<div class="react">
	</div>
	</div>
	<h1 class="title">অনিত্য দর্শন</h1>
	<div class="post_box">
	<div class="post_txt">
	<p class="txt"> অনত্যি, দুঃখ, অনাত্ম হলো বুদ্ধের সমস্ত শিক্ষার ভিত্তি ও মূলসুত্র। এই ত্রিলক্ষণের মধ্যে ভগবান বুদ্ধের সমস্তু দর্শন প্রতিভাত হয়। বলা যায়, অনিত্য দুঃখ অনাত্মকে বিস্তারিতভাবে ব্যাখ্যা করতে, শ্রোতাদের অভিপ্রায় অনুসারে উপমা সহকারে বিশদভাবে খুলে বলতে গিয়ে চুরাশি হাজার ধর্মস্কন্ধ বা ত্রিপিটক শাস্ত্রের উৎপত্তি হয়েছে। জগতে যা কিছু পরিদৃশ্যমান, ঘটমান সবই সতত পরিবর্তনশীল। কি প্রাণী জগত, কি জড় জগত যেই দিকে দৃষ্টি নিক্ষেপ করা হোক কেন সেদিকেই প্রতিনিয়ত পরিবর্তনের ছোঁয়া পরিদৃষ্ট হয়। কোথাও অপরিবর্তনীয়, শাশ্বত নিত্য অস্তিত্বের সন্ধান মিলে না বা দেখা যায় না। স্রোত পানির ন্যায় সবকিছুই সতত পরিবর্তনশীল। এখানে নিত্য বা ধ্বংস বিরহিত বলেই কিছুই নেই; সুতরাং (জগতের সমস্ত কিছু) অনিত্য। অন্যদিকে যা বিপরিণামধর্মী, চ্যুত বা হারিয়ে যায় তা পীড়ার কারণ হয়ে থাকে তথা দুঃখ আনয়ন করে- তাই দুঃখ। আবার যা সতত পরিবর্তনের অধীন, ক্ষণস্থায়ী এবং দুঃখবহ তা' কোনক্রমে আমার এরূপ বলা যায় না; কাজেই অনাত্ম, অনিত্য, দুঃখ অনাত্ম জ্ঞানই হল জগতের প্রকৃত স্বরূপ। ত্রিলক্ষণ দর্শনের মাধ্যমেই বুদ্ধ জগতের ক্ষণ ভঙ্গুরতা, রিক্ততা জনসাধারণের সামনে তুলে ধরেছেন যাতে করে জনসাধারণ জাগতিক অসারতা সম্বন্ধে সম্পূর্ণ জ্ঞাত হওতঃ প্রকৃত জ্ঞান লাভের অনুপ্রেরণায় উজ্জীবিত হয়। তজ্জন্য বুদ্ধের এ'অনিত্য দর্শন অত্যন্ত বাস্তব সম্মত একটা দিক। কারণ এ দর্শনের মাধ্যমে যখন জগতের অনিত্য, দুঃখময়তা, অসারতা দৃষ্টি গোচর হয় কেবল তখনই জগতকে ত্যাগ করার প্রয়োজনীয়তা উপলদ্ধি হয়- অন্যথায় নয়। যেমন, কোন একজনকে “এই কাজটি কর না” ‘এটাই হাত দিও না', 'ওখানে যেও না', বলে ধমক দিলে সহজে সে তা করা হতে বিরত থাকতে চায় না। হয়তঃ জেদ বশে তার মনে হয় কেন করব না, আরো বেশী করব'। কিন্তু একবার যদি তাকে ভালো করে বুঝিয়ে দেওয়া যায় এ কাজটি কর না বাপু; এর ফলে তোমার এরূপ পরিণতি হবে। একাজে অমঙ্গল ছাড়া মঙ্গল কিছু আশা করা যায় না, অনেকে এই কাজ সম্পাদন করে অসহ্য দুঃখ পাচ্ছে। তখন তার শিক্ষা হবে এবং সেই কাজটি জীবনে আর কখনো করবে না। ভগবান বুদ্ধও একই পদ্ধতিতে জগতের স্বরূপোলদ্ধি অনিত্য, দুঃখ, অনাত্ন দর্শন বর্ণনা করে তা হতে নিবৃত্তি লাভের উপায় নির্বাণ দেশনা করেছেন। এভাবে ত্রিলক্ষণে সংবেগ উৎপন্ন হলেই বৌদ্ধধর্মের মূল লক্ষ্য নির্বাণ লাভে সক্ষম হওয়া যায়। কাজেই এ'দর্শন কখনো নিরাশাবাদের উপর প্রতিষ্ঠিত নয়। বরং জগতের অসারতাকে পরিজ্ঞাত হয়ে তার মূলোৎপাটন করতঃ তা থেকে মুক্তি উদ্ভাবনের পস্থা, মুক্তিবাদ ও আশাবাদের দর্শন। (আলোচ্য প্রবন্ধে আমার মূল বিষয়বস্তু অনিত্য দর্শন, <span>তাই ত্রিলক্ষণ হতে শুধুমাত্র অনিত্য দর্শন সম্বন্ধে আলোকপাত করছি)।  </span></p>
	<p class="txt"> আমরা ব্যক্তিগত কতকগুলো পরিচয় সূচক লক্ষণ দেহের গঠন, বর্ণ, চাল-চলন, বচন ভঙ্গি, স্বভাব-চরিত্র ইত্যাদি দ্বারা পরস্পর পরস্পরকে ‘অমুক', 'সমুক, বলে পৃথক করে চিনতে জানতে সমর্থ হই। আবার, শিং থেকে বলীবর্দব, ধুম্র থেকে অগ্নির, রাজা থেকে রাজ্যের, অঙ্গ হেলানের থেকে দেহের সুষ্ঠতা-অসুষ্ঠতা, কাৰ্য্য থেকে কারণের এবং তর্কের দ্বারা তর্কিত বিষয়কে জানা সম্ভব হয়। ঠিক তেমনিভাবে অনিত্য দর্শনকে সহজে জানার উপায় কি ? অনাত্ম লক্ষণ সুত্র মতে, পঞ্চস্কন্ধের (বা সংসার) স্বভাব বিপরিণামধর্মী সুতরাং অনিত্য। জগতের সমস্ত কিছুই ক্ষণস্থায়ী কোনটাই নিত্য নহে বরং সতত পরিবর্তনশীল। মানুষ, দেবতা, ব্রহ্মা হতে শুরু করে ইতর প্রাণী, বৃক্ষ-গুল্ম, স্থাবর, জঙ্গম (জড়-চেতন সমস্ত পদার্থ) সবই প্রতিক্ষণে পরিবর্তিত হয়ে ধ্বংসের দ্বারপ্রান্তে এসে হাজির হচ্ছে। এই পরিবর্তনশীলতাই অনিত্য লক্ষণ। বলা যায়, সকল বিষয়ই অনিত্য লক্ষণযুক্ত। বিশ্ব ব্রহ্মাণ্ড জুড়ে চলছে এই অনিত্যের খেলা। আপাত দৃষ্টিতে কোন কিছুকে স্থায়ী মনে হলেও আসলে স্থায়ী নয়, তা রূপান্তর, <span>পরিবর্তনশীল এবং ক্ষণস্থায়ী। উৎপন্ন সমস্ত কিছুই ক্ষণপরে পরিবর্তন ও বিনষ্ট হয়ে যায়।  </span></p>
	<p class="txt"> এই অনিত্য দর্শন কোন কল্পলোকের কথা নয়, বরং চোখের সামনে নিত্য ঘটমান চাক্ষুষ ও প্রত্যক্ষভূত সত্য। আপনি যদি নিজের চারিদিকের পরিবেশ, পরিস্থিতি, প্রকৃতির ঘটনা প্রবাহ এবং আপন জীবন সম্পকে একটু মনোযোগী হন তাহলে এসব ঘটনার মধ্যেই অনিত্যের স্বরূপ উপলদ্ধি করতে পারবেন। দেখতে পাবেন আপনার পরিদৃষ্টমান প্রত্যেকটি দৃশ্য বা বস্তু, ঘর-বাড়ী, গাছ-পালা, পাহাড়-পর্বত, আবহাওয়া কোনটাই স্থায়ীভাবে বিদ্যমান থাকে না। সবকিছু ক্রমান্বয়ে বিলীন হয়ে যায় বাঁধাহীন বিরামহীন গতিতে। ভাঙ্গা গড়ার এ'প্রকৃতির বিধানে দিনের, মাসের, বৎসরের, যুগের এবং ঋতুর সতত পরির্তনের খেলা ঘটে যাচ্ছে- চোখের সামনেই। আপনার দেহেও বাল্য, যৌবন, প্রৌঢ়, বার্ধক্য ক্রমানুসারে সংঘঠিত হচ্ছে। আবার , আপনি আপনার জীবনের পিছনে ফেলে আসা বছরের দিনগুলোর কথা গভীর মনোনিবেশ সহকারে স্মরণ করে দেখুন তো, সেখানে কি দেখতে পান ? সেখানে এমন অনেক ঘটনা দেখতে পাবেন যা একদিন একান্তই আপনার ছিল, আর এখন হয়তঃ সেগুলো আপনি অস্বীকার করতে চাইবেন। কারণ ফেলে আসা সেই বছর আপনার ইচ্ছাশক্তি, রুচিবোধ, জ্ঞান বুদ্ধি, বিচার ধারাকে প্রতিমূহুর্তে একটু একটু করে পরিবর্তিত করেছে। বিগত পাঁচ বৎসর আগে বন্ধুদের সাথে গল্পলাপ করে দিনাতিপাত করা হয়তঃ আপনার কাছে খুব প্রিয় ও অত্যন্ত আনন্দের ছিল, কিন্তু এখন অন্যজন কর্তৃক গল্পালাপ করার দৃশ্যও আপনার বিবেককে ব্যথিত করে তুলে কেন তারা এরূপ বৃথা সময় ক্ষেপণ করতেছে'। মাত্র তিন বছর আগেও হয়তঃ সংযম আচরণ করা আপনার নিকট ছিল খুব কষ্টকর এবং অসাধ্য প্রায় একটি কাজ; অথচ আজ সেই সংযম আচরণের মাধ্যমে আপনি খুঁজে পান মহাপরিতৃপ্তি, <span>অনাবিল আনন্দ। এভাবে আমরা সর্বদা আমুল পরিবর্তন সাধনের সুস্পষ্ট প্রমাণ দেখতে পাই।  </span></p>
	<p class="txt"> অতএব, স্কুল দৃষ্টিতে প্রকটিত হয় এসংসারের সর্বক্ষেত্রে অনিত্য ছাড়া নিত্য বলে কিছুই নেই। আর এটাই হল অনিত্য দর্শনের বাস্তব প্রত্যক্ষভূত ও চাক্ষুষ প্রমাণ। বুদ্ধ ধর্মপদে বলেছেন, জগতের সমস্ত কিছুই জলবুদ্বুদ এবং মরীচিকার ন্যায় ক্ষণভঙ্গুর ও অসার। এভাবে যারা জগতের স্বরূপ সত্য অনিত্যতা সম্বন্ধে সম্যক জ্ঞান লাভ করতে সমর্থ হন তারা সর্বদুঃখের ক্ষয় সাধন করতঃ পরম সুখের অধিকারী হয়ে থাকেন। তবে জগতের অধিকাংশ লোক প্রজ্ঞার অভাবে অজ্ঞানতার অন্ধকারে আচ্ছন্ন বিধায় এ'অনিত্যতা উপলদ্ধি করতে অসমর্থ। তারা মোহ বশতঃ জগতকে নিত্য বলে ধারণা করে। তাই জগতের বাহ্যিক চাকচিক্যময় রূপ দর্শনে মোহিত হয়ে পড়ে। অজ্ঞানের প্রভাবে তারা জগতে সুখের কল্পনা করে এবং অনিত্যে নিত্য, অধ্রুবে ধ্রুব, অসারে সার জ্ঞান করে থাকে। সেই মৃঢ়জন বুঝে না যে, এ'জগত মরুপ্রান্তরে সৃষ্ট মরীচিকার ন্যায় মিথ্যা, প্রপঞ্চময়। এখানে সুখ, সত্য, সার লাভের আশা ইন্দ্রজালিকের মায়া উদ্যানের মতো। তারা কিছুতেই জগতের এ'অমোঘ সত্যের মুখোমুখি হতে পারে না। তাদের জীবন মোহচক্রে ঘূর্ণামান, <span>তারা অবুজ ও সত্যোপলদ্ধি অনুভূতিহীন অজ্ঞ পথিক।  </span></p>
	<p class="txt"> তথাগত বুদ্ধ মহাপরিনির্বাণের পূর্বে জ্ঞান গম্ভীরভাবে ঘোষণা করেছিলেন বযধম্ম সঙ্খারা অর্থাৎ সংস্কারজাত যাবতীয় বস্তু (প্রাণী হোক, অপ্রাণী হোক) অনিত্য। জগতের সবকিছু ধ্বংসশীল, উদয়-ব্যয়ধর্মী। এখানে চিরস্থায়ী, নিত্য, শাশ্বত বলে কিছুই নেই। সমস্ত কিছুকে একদিন না একদিন অনিত্যের গতিধারায় বিলীন হয়ে যেতেই হয়। জগতের প্রকৃতিই এমন যে, ইহা সতত পরিবর্তনশীল, স্থায়ীত্ব কুত্রাপি নেই। এই চিরন্তন গতিকে কোনক্রমে রোধ করা সম্ভব নয় জড় কিংবা প্রাণী জগতের কারোর পক্ষ্যে। সকল প্রাণী, সমস্ত বস্তু নির্বিচারে প্রতি পলে পলে সেই অবারিত বিলয়ের চিরায়িত সত্যে বিনাশ, ধ্বংস প্রাপ্ত হয়। বলা চলে, জগতে সংযোগ বিয়োগের যেই অমোঘ বিধান বিদ্যমান দেবতা, ব্রহ্ম, মানুষ বা বস্তু কেউই সে বিধানকে অতিক্রম করতে পারে নাই, <span>পারে না এবং পারবেও না। পৃথিবীর জড়-অজড় সকল শক্তি সেই বিধানে এক ও অভিন্ন নীতিতে আবদ্ধ।  </span></p>
	<p class="txt"> তজ্জন্য যা উৎপন্ন হয় তা'একদিন ধ্বংস বা বিশ্লিষ্ট হয়ে পড়ে। উৎপত্তির মূহুর্তকাল থেকে ব্যয় ছায়ার মতন তার পশ্চাদগামী হয়ে থাকে। খরস্রোতা নদীতে পতিত বৃক্ষের পত্র-ফল যেমন সহসা বিচ্ছিন্ন হয়ে যায় তেমনি বিলয়ের সেই মহাশক্তিতে সমস্ত বিষয়ে সর্বদা বিচ্ছিন্ন ঘটিয়ে থাকে। সমগ্র পৃথিবী জুড়ে চলছে এই উদয় ব্যয়ের খেলা। বুদ্ধের এ'দর্শনের মাধ্যমে এটা পরিস্কারভাবে প্রতিভাত হয় যে, পৃথিবীতে চিরস্থায়ী ও অপরিবর্তনীয় বলে কিছু নেই। আছে এক অবিরাম প্রবাহ, পুরাতনের ক্ষয় এবং নতুনের আর্বিভাব। সাধারণ দৃষ্টিতে কোন বস্তুতে স্থায়ী মনে হলেও আসলে তা স্থায়ী নয়, এর স্থায়ীত্ব অতি স্বল্প। সতত রূপান্তর ও পরিবর্তনশীল এ'বিশ্ব প্রকৃতির রাজ্যে স্থায়ী হয়ে থাকার কারোর কোন অবকাশ নেই। এই ভাঙ্গাগড়া নিয়মের নামই অনিত্য। বলাবাহুল্য এ পৃথিবী হেমন্তের প্রভাতে তৃণাগ্রস্থিত শিশির বিন্দু সদৃশ ও পর্বত নিঃসৃত বেগবতী স্রোতস্বতীবৎ অনিত্য। এবং পৃথিবীর সব কিছু আকাশস্থ তরিৎসম আশু ধ্বংসের দিকে ধাবমান। সংসার-মোহ বড় অদ্ভুত। যেন যাদুকরের মোহিনী রহস্যের জালে আবৃত। সেই মা মোহের প্রলোভনে প্রলুদ্ধ হয়ে সত্ত্বগণের মনে হয় তারা শাশ্বত, চিরস্থায়ী তথা চিরশান্তিতে অবস্থান করতে সমর্থ হবে। মিথ্যা ধারণার বশীভূত বিভ্রান্ত সেই মন স্বপ্নতুল্য সারহীন অনিত্য সংসারকে সারযুক্ত, নিত্য ধ্রুব বলে ধরে নেয়। যার ফলে বিবিধ ভ্রান্ত ধারণার জেড়াজালে জড়িত হয়ে সত্যের বিপরীতে মিথ্যা এসে ভিড় জমাতে থাকে মোহান্ধ মানবের অন্তরে। বারবার আঙ্গুল তুলে ইঙ্গিত দেয় ভোগের দিকে পরিচালিত হতে; চোখে ধাধা লাগিয়ে দিয়ে সাদাকে কালো, কালোকে সাদা রূপে দেখায়। তাই ভোগ-লালসার অজস্র কল্পনা পকিল্পনা সে হৃদয়সমুদ্রে সর্বদা উদ্বেলিত হতেই থকে। সুখ ভোগ লাভের জন্য তাদের আশা আকঙ্খার কোন অবধি নেই, ভোগ-বাসনার তাড়নায় তারা সব সময় অস্থির হয়ে থাকে। চাতক যেমন জলপান করণার্থে বৃষ্টির জন্য অধীর আগ্রহে।</p>
	</div>
	<div class="react">
	</div>
	</div>
	<h1 class="title">দুঃখ দর্শন</h1>
	<div class="post_box">
	<div class="post_txt">
	<p class="txt"> প্রত্যেক মানুষ যদি সত্য কথা বলে, তাহলে তাকে স্বীকার করতে হবে প্রত্যেকের জীবনে একটা মৌল সমস্যা আছে। সে সমস্যা কি? মানুষের জীবনে সুখের চেয়ে দুঃখই বেশী। এ কথা দুঃখ-বিলাস মাত্র নয়। এটা প্রাত্যহিক অভিজ্ঞতালব্ধ সত্য। দৈনন্দিন জীবনের প্রতি মূহুর্তে আমরা এ' সত্যের মুখোমুখি হয়ে থাকি। যদি কিনা আমরা সেটা উপলব্ধি করতে চেষ্টা করি। সংসারের দৈনন্দিন ঘাত-প্রতিঘাতে জর্জরিত হয়ে আমরা দুঃখের সাথে দিনাতিপাত করেই চলছি। মাঝে মাঝে ক্ষণিক সুখের সাক্ষাৎ পেলেও সে সুখের আয়ু নিতান্তই স্বল্প; এক নিমিষেই সুখের অনুভূতি ভেঙ্গে যায়। যেটা সাময়িক সুখের প্রতীতি জন্মে পরক্ষণে সেটাই দুঃখ বলে মনে হয়। তাই জীবন দুঃখময়; দুঃখ আছে, দুঃখ ছাড়া জীবন কল্পনা করা যায় না। জীবের অস্তিত্ব যে দুঃখময়, ইহা আমরা সহজে বুঝতে পারি কি? অবশ্যই পারি। আমরা যদি একটু চিন্তাশীল হই তাহলে দৈনন্দিন জীবনের মাঝেই এ' <span>দুঃখের বাস্তবরূপ উপলব্ধি করতে পারি।  </span></p>
	<p class="txt"> কারণ আমাদের দৈনন্দিন জীবন যাত্রার সাথে সদা দুঃখানুভূতি বিরাজমান। আমাদের জীবন যাত্রা চারি প্রণালীর উপর নির্ভর করে। যথা-শয়ন, উপবেশন, দাঁড়ান ও গমন। এ চারি অবস্থার যে কোন একটিতেই আমরা সতত স্থিত থাকি। আপনি যদি সে চারি অবস্থাতে একটু মনোযোগী হন তাহলে সেখানে অবশ্যই দুঃখের অস্তিত্বকে খুঁজে পাবেন। লক্ষ্য করে দেখুন তো সে চারি অবস্থার মধ্যে কোন্ অবস্থায় আপনি সুখ পান? শয়ন অবস্থায়? উপবেশন অবস্থায়? দাঁড়ান অবস্থায়? নাকি গমন অবস্থায়? যদি শয়ন অবস্থায় সুখ পান, তা হলে চিৎ হয়ে শুয়ে থাকেন। কতক্ষণ শুয়ে থাকতে পারবেন-দশ ঘন্টা? বার ঘন্টা? কয়েক ঘন্টা শুয়ে থাকার পর এপাশ ওপাশ করতে করতে ক্রমে শয়ন অসহনীয়, বিরক্তিকর, দুঃখজনক হয়ে উঠবে। তখন সে দুঃখ হতে মুক্তির জন্য শয়ন অবস্থা পরিত্যাগ করতে হবে। এবার উপবেশন অবস্থায় সুখ পেলে আপনার সুবিধামত উপবেশন করেন। কতক্ষণ থাকতে পারবেন? বড় জোড় ঘন্টা খানেক। তারপর পা চিন্ চিন্ করতে থাকবে আর উপবেশন অবস্থা অসহনীয়, বিরক্তিকর, দুঃখজনক হয়ে উঠবে। এবং সে দুঃখ হতে মুক্তির জন্য উপবেশন অবস্থা পরিত্যাগ করতে হবে। দাঁড়ান অবস্থায় সুখ পেলে এবার সোজা হয়ে দাঁড়িয়ে থাকেন। কতক্ষণ থাকতে পারবেন? কিছুক্ষণের মধ্যেই মেরুদণ্ড সহ সমস্ত শরীর ধরে যাবে (যন্ত্রণা করবে)। ক্রমে দাঁড়ান অবস্থা অসহনীয়, বিরক্তিকর, দুঃখজনক হয়ে উঠবে। তখন সে দুঃখ হতে মুক্তির জন্য দাঁড়ান অবস্থা পরিবর্তন করতে হবে। যদি গমন অবস্থায় সুখ পান, তা হলে শুরু করে দিন হাঁটাহাঁটির পর্ব। কতক্ষণ পর্যন্ত হাঁটতে পারবেন বা কতক্ষণ পর্যন্ত এ পর্ব চালিয়ে যেতে পারবেন? ঘন্টা খানেক হাঁটলেই শরীর ক্লান্ত হয়ে পড়বে, পা ব্যথা করবে। গমন অবস্থা অসহনীয়, বিরক্তিকর, দুঃখজনক হয়ে উঠবে। এবং সে দুঃখ হতে মুক্তির জন্য গমন অবস্থা পরিহার করতে আবার, আমাদের দৈনন্দিন জীবনের আচরণ সমূহে দেখা যায়- ‘আমার এটা নেই', ওটা নেই', এটি চাই', সেটি চাই; যেটি চাই সেটি পাই না’, ‘যেটি চাইনি সেটিই এসে জুটে' এভাবে প্রতি মূহুর্তে যেন একটা না একটা অভাব, অতৃপ্তি, অসন্তুষ্টি, অশান্তি, দুঃখবোধ লেগেই থাকে। আমরা সাধারণত মানুষের জীবন কালকে শৈশব, কৈশোর, যুব, প্রৌঢ়-এ চার ভাগে শ্রেণী বিন্যাস করে থাকি। এ চারি কালের মধ্যে আমরা কোন কালে সুখী হয়ে অবস্থান করি কি? অথবা আপনি কোন কালকে সুখ বলে মনে করেন বলুন তো? শৈশব কালকে? কৈশোর কালকে? যৌবন কালকে? নাকি বৃদ্ধ কালকে? যদি শৈশব কালকে সুখ মনে করেন, তা হলে একজন শিশুকে জিজ্ঞাসা করে দেখুন তো সে সুখী কি না? আর কৈশোর কালকে যদি সুখ মনে করেন, তা হলে একজন কিশোরকে জিজ্ঞাসা করে দেখুন তো ‘সে সুখী কি না?' যদি যৌবন কালকে সুখ মনে করেন, তাহলে একজন যুবককে জিজ্ঞাসা করে দেখুন তো সে সুখী কি না? যদি বৃদ্ধ কালকে সুখ মনে করেন, তা হলে একজন বৃদ্ধকে জিজ্ঞাসা করে দেখুন তো সে সুখী কি না? <span>সবার মুখে একই উত্তর পাবেন না।  </span></p>
	<p class="txt">হয়ত তারা একে অপরের কালকে সুখ বলে ভাববে, কিন্তু কেহ নিজকে সুখী বলে দাবী করবে না। এতদ্ব্যতীতও আমাদেরকে আরো নানা কারণে প্রতি মূহুর্তে শারীরিক এবং মানসিক দুঃখের শিকার হতেই হয়। আচ্ছা, এবার বলুন তো এগুলো দুঃখানুভূতির চাক্ষুষ প্রমাণ নয় কি? অবশ্যই তাই। আর এসব দুঃখের দ্বারা আমরা জীবনের দৈনন্দিন ঘটনাগুলোর মাধ্যমে অতি সহজে দুঃখের অস্তি ত্বকে বুঝতে পারি, দুঃখকে জানতে পারি, <span>দুঃখ চিত্রের চাক্ষুষ প্রমাণ পায়।  </span></p>
	<p class="txt"> ব্যক্তিগত জীবনের দুঃখানুভূতি বা দুঃখের কথা থেকে এবার সামগ্রিক দুঃখের দিকে দৃষ্টি নিবদ্ধ করা যাক্। গৌতম বুদ্ধের নিরীক্ষিত সত্য হল সমস্ত জগত দুঃখময়। এটা কেবলমাত্র দারিদ্রের অভাব অনটনের দুঃখ নয়, নয় একক জরা ব্যাধির দুঃখও-এটা হল গোটা অস্তিত্বটাই দুঃখ। পৃথিবী তথা প্রাণীজগত নিয়ত একটা দুঃখ বলয়ের মধ্যে আবর্তিত। পৃথিবীতে সবই দুঃখময়। দুঃখ ছাড়া মানব জীবন কল্পনা করা যায় না। গোটা জীবনটাই যেন একটা পুঞ্জিভূত দুঃখ । একটার পর একটা দুঃখের ঊর্মি জীবনের বেলাভূমিতে নিরন্তর আছড়ে পড়ছে। জগতে যত প্রকার দুঃখ আছে সেগুলোকে সংক্ষিপ্ত করে ভগবান বুদ্ধ আটটি পর্যায়ভূক্ত করেছেন। সে আট প্রকার দুঃখের নাম বলতে গিয়ে তিনি বলেছেন-জন্ম দুঃখ, জরা দুঃখ, ব্যাধি দুঃখ, মরণ দুঃখ, অপ্রিয় সংযোগ দুঃখ, প্রিয় বিয়োগ দুঃখ, <span>ঈস্পিত বস্তুর অলাভ দুঃখ ও পঞ্চ উপাদান স্কন্ধই দুঃখ।  </span></p>
	<p class="txt"> মাতৃগর্ভে উৎপন্ন হওয়ার পর হতে শুরু করে কম বেশী দশ মাস মাতৃকুক্ষির অভ্যন্তরে সদা জ্বলমান অগ্নির সন্তাপে সন্তপ্ত হয়ে ভূমিষ্ঠ হওয়া পর্যন্ত শুধু দুঃখ আর দুঃখ। আবার জন্মগ্রহন করার পর হতে শুরু হয় অনন্ত দুঃখ এবং সে দুঃখ আমৃত্যু পর্যন্ত চলতেই থাকে। এ দুঃখ হতে কারোর নিস্তার নেই। জন্ম-জন্মান্তর ধরে জীব সকল এ দুঃখ ভোগ করে আসছে। এ দুঃখ সর্বজনীন। দেখতে দেখতে জীবনের দিনগুলো ক্ষয় হয়ে আসে, শুরু হয় বার্ধক্যের দুর্বার আক্রমণ। শরীরের সব অঙ্গ-প্রত্যঙ্গ শিথিল হয়ে যায়, দেহ হয়ে পড়ে দুর্বল, নিস্তেজ । শরীরের মধ্যে পরিস্ফুট হয়ে উঠে বার্ধক্যের সকরুণ চিত্র। শরীর উৎপন্ন হলে ব্যাধির শিকার হয়। এ ব্যাধি দুঃখ প্রতিরোধের কোন উপায় নেই। বুদ্ধ বলেছেন, এ দেহ ব্যাধির মন্দির। শৈশব কাল হতে মৃত্যু পর্যন্ত আমাদেরকে কতো প্রকারের ব্যাধিতে ভুগতে হয় তার কোন ইয়ত্ত্বা নেই। এ ব্যাধির নিষ্পেষণে কেউ হারায় যৌবনের রূপ লাবণ্য, কেউ হারায় দৃষ্টি শক্তি, কেউ হারায় শ্রবণ শক্তি, কেহ হয় পঙ্গু। কঠিন ব্যাধির যন্ত্রণায় অতিষ্ট হয়ে অনেকে মৃত্যু কামনা করে সে দুঃখ হতে নিষ্কৃতি পেতে চাই। সূর্য উদয় হবার সঙ্গে সঙ্গে যেমন অস্তের দিকে চলে তেমনি জীবের জীবন প্রবাহও সতত মৃত্যুর দিকে বয়ে যায়। মৃত্যু হতে কারোর পরিত্রাণ নেই। শিশু, কিশোর, যুবক, বৃদ্ধ যে কোন বয়সে মৃত্যু আসতে পারে। জীবগণ মাত্র কিছু দিনের জন্যে এ সংসারে আতিথ্য গ্রহন করে; কিছু দিনের পর তাদেরকে সংসার ছেড়ে যেতে হয়। আর চিরতরে বিদায় নিতে হয় বন্ধু বান্ধব, আত্মীয় স্বজন, স্বামী স্ত্রী, কন্যা থেকে, পরিচিত পরিবেশ থেকে, এমন কি আপনার পরমাদরের দেহ থেকেও। সচরাচর মানুষ চাই অপছন্দের ব্যক্তি বা বস্তুকে এড়িয়ে চলতে। ভ্রমেও অপছন্দের উপস্থিতি, সংযোগ কামনা করে । কিন্তু সে অপছন্দ, <span>অপ্রিয় ব্যক্তি বা বস্তু বারংবার সম্মুখে এসে উপস্থিত হয়। তাদেরকে চলতে হয় সে অপ্রিয় ব্যক্তির সাথে। এ অপ্রিয় সংযোগ তাদের জীবনকে করে তোলে দুঃসহ জ্বালাময়। মানুষ প্রিয়জনকে নিত্য সঙ্গীরূপে পাশে পেতে চায়। এক মূহুর্ত কালও তাকে চোখের আড়াল করতে চায় না।  </span></p>
	<p class="txt"> প্রিয়জনের সংস্পর্শে তারা আনন্দিত হয়, প্রমোদিত হয়। কিন্তু সে প্রিয়জনকে এক সময় ছাড়তেই হয়; তারা দূরে সরে যায়। একেবারে চির বিদায় নিয়ে চলে যায়, আর কখনো দেখা সাক্ষাৎ ঘটে না। এ প্রিয় বিয়োগের অন্তর্ভেদী ব্যথা, যন্ত্রণায় সারা বিশ্ব সকরুণ। মানুষ যা চায়, যা কামনা করে-সে সব পায় না। ফলে সৃষ্ট হয় মানসিক অশান্তি; মন হয়ে ওঠে বেদনাহত, দুঃখ ভারাক্রান্ত। সারা জীবন ধরে এ অপ্রাপ্তি জনিত দুঃখ ভোগ করতে হয় মানবকুলকে। মানব কুল জন্ম-জরা-ব্যাধি-মরণ- শোক-পরিদেবন-দুঃখ-দৌৰ্মনস্য-হতাশার অধীন হতে চায় না কিন্তু তাদেরকে সে সব দুঃখ, হতাশায় মূহ্যমান হয়ে থাকতেই হয়। সে দুঃখ, হতাশায় থেকে কেউ অব্যাহতি পায় না। রূপোপাদান স্কন্ধ, বেদনোপাদান স্কন্ধ, সংজ্ঞোপাদান স্কন্ধ, সংস্কারোপাদান স্কন্ধ, বিজ্ঞানোপাদান স্কন্ধ অর্থাৎ নামরূপ। নাম হচ্ছে মানসিক দেহ, রূপ হচ্ছে ভৌতিক দেহ। এক কথায় জড়চেতনের সমন্বয়কেই জীবন প্রবাহ বলা হয়। বুদ্ধ এ জড়চেতনময় অস্তিত্বকে দুঃখময় বলেছেন। এ আট প্রকার দুঃখ সর্বজনীন। এ দুঃখ সমূহ মানব জীবনের সাথে অপরিহার্যরূপে সম্পৃক্ত। দুঃখানুভূতির মর্মদাহে মানব জীবন প্রতিনিয়তই প্রজ্বলিত। শুধু মানব জীবন নয়, <span>সকল প্রাণীর জীবনের সাথে দুঃখের সম্পর্ক খুবই নিবিড়তর। বলা যায় জীবনের সঙ্গে দুঃখের অবিচ্ছিন্ন সম্বন্ধ।  </span></p>
	<p class="txt">সংসারে কেবল দুঃখ সত্যেরই উৎপত্তি, স্থিতি ও বিলয় হচ্ছে, দুঃখ ব্যতীত অন্য কিছু উৎপন্ন হচ্ছে না, দুঃখ ব্যতীত আর কিছুই নিরুদ্ধ হয় না। সংসার নিরবচ্ছিন্নভাবে দুঃখময়। দুঃখের দাবাগ্নিতে সমগ্র বিশ্ব- সংসার জ্বলতেছে, পুড়তেছে, কম্পিত হচ্ছে। এ দুঃখ চিরন্তন সত্য- এটাকে অস্বীকার করার কোন উপায় নেই। বুদ্ধ বলেছেন, জগত সংবর্তন কাল হতে একজন মানুষ দুঃখ যাতনায় যে পরিমাণ অশ্রু বিসর্জন করেছে তার সঙ্গে সমগ্র সাগরের জলেরও তুলনা হয় না। তাই সংসারে থাকলে দুঃখ ভোগ করতে হয়। পূজ্য বনভন্তে বলেন- সংসার একান্তই দুঃখময়। এ সংসারে কেউ সুখ দেখেছে, <span>পেয়েছে বললে তা পাগলের প্রলাপ বলা সদৃশই হয়। সংসারে কেউ সুখ পেতে পারে না। তিনি আরো বলেন-  </span></p>
	<section class="gatha">
	<p class="txt"> দুঃখী বই সুখী নয়, </p>
	<p class="txt">খুঁজিলে জগতময়, সু</p>
	<p class="txt">খী হায় কাহাকেও দেখিতে না পাই । </p>
	<p class="txt"><span>পঞ্চস্কন্ধ উদয়-বিলয় সুখ গড়ে নাই।  </span></p>
	</section>
	<p class="txt"><span> ভগবান বুদ্ধ ধর্মপদে বলেছেন-  </span></p>
	<section class="gatha">
	<p class="txt"> সব্বে সঙ্খারা দুক্খাতি যদা পায পসূসতি,</p>
	<p class="txt"><span>অথ নিব্বিতি দুখে এস মঙ্গো বিসুদ্ধি।  </span></p>
	</section>
	<p class="txt"> সকল সংসার দুঃখজনক-এ সত্য যখন মানুষ জ্ঞানের আলোকে দেখতে পান, তখন তারা সর্ব দুঃখে নিবেদপ্রাপ্ত হন। এই বিশুদ্ধিমার্গ। যারা সম্যক জ্ঞানের মাধ্যমে সংসারের এ দুঃখপূর্ণ অবস্থাকে দর্শন করতে সক্ষম হন, <span>তারা সর্ব বিষয়ে বীতশ্রদ্ধ হয়ে উঠেন। এবং কি উপায়ে সংসার দুঃখ হতে মুক্তি পাওয়া যায় সে চেষ্টায় সচেষ্ট থাকেন। আর ক্রমান্বয়ে দুঃখমুক্তি নির্বাণ অধিগত করেন।  </span></p>
	<p class="txt"> দুঃখের এ সম্যক উপলব্ধিতে বৌদ্ধধর্মের সূচনা। রাজকুমার সিদ্ধার্থ এ দুঃখ মুক্তির রহস্য উদঘাটন করতে গিয়ে রাজকীয় ভোগ ঐশ্বর্য পরিত্যাগ করে গয়ার বোধিমূলে মারকে সসৈন্যে পরাজিত কতঃ সর্বজ্ঞতা জ্ঞান লাভে বুদ্ধ হয়েছিলেন। এবং দেব মানবগণের হিতসুখ, মঙ্গলের জন্য দুঃখমুক্তি নির্বাণ ধর্ম প্রচার করেছেন-যা অনিত্য, দুঃখ, অনাত্ম এ ত্রিবিধ দর্শনের মাধ্যমে অধিগত করা যায় । বলা বাহুল্য যে, বুদ্ধের এ দুঃখ দর্শনকে কখনো দুঃখবাদ, নিরাশাবাদ বলা যায় না। কারণ ভগবান বুদ্ধ শুধুমাত্র দুঃখকে দর্শন করতে শিক্ষা দেননি, বরং তিনি দুঃখকে যথাযথভাবে জেনে, দর্শন করে সে দুঃখ থেকে মুক্ত হবার পথ দেখিয়েছেন এবং সেভাবে মুক্ত হতে উপদেশ দিয়েছেন। চিকিৎসাশাস্ত্রে যেমন রোগের কথা বলার পরেই ঔষধের কথা বলা হয়, <span>ঠিক তেমনিভাবে ভগবান বুদ্ধও প্রথমে দুঃখের কথা (দুঃখ দর্শন) উল্লেখ করতঃ দুঃখ থেকে মুক্ত হতে উপদেশ দিয়েছেন।  </span></p>
	<p class="txt"> কারণ যতদিন দুঃখের সাথে পরিচয় না ঘটে ততদিন দুঃখমুক্তির উপায় সুপ্রকট হয়ে উঠে না। কেউ যদি মনে করে আমি সুখেই আছি, দুঃখ পাচ্ছি না তা হলে তার তো দুঃখ হতে মুক্ত হবার প্রয়োজনই থাকে না। দুঃখ না থাকলে কেনই বা দুঃখমুক্তির প্রয়োজনীয়তা? তাই দুঃখ থেকে মুক্ত হবার উপায় অবলম্বন করার আগে স্বীয় দুঃখাবস্থাকে অবশ্যই জানতে হবে। সংসারের দুঃখের স্বরূপকে জেনে কেউ যদি সে দুঃখ হতে মুক্তি লাভের চেষ্টা করে, তাহলে সে দুঃখমুক্তির পরম শান্তি লাভ করতে সক্ষম হয়। সুতরাং, বৌদ্ধধর্ম দুঃখবাদী ধর্ম নয়; দুঃখ নিরসনকারী ধর্ম, <span>আশাবাদী ধর্ম। দুঃখের বিষয় সম্যকরূপে জ্ঞাত হয়ে দুঃখ নিরসন করাই বৌদ্ধধর্মের মূল লক্ষ্য।  </span></p>
	</div>
	<div class="react">
	</div>
	</div>
	<h1 class="title">লাভ-সৎকার সম্বন্ধে কিছু কথা</h1>
	<div class="post_box">
	<div class="post_txt">
	<p class="txt"> পালি সাহিত্যে ‘লাভ সার’ শব্দের বাংলা অভিধানিক অর্থ দাঁড়ায় লাভ সত্তার, লাভ ও সম্মান প্রাপ্তি। তবে বৌদ্ধ পারিভাষিক এ লাভ সৎকার শব্দটি বেশ ব্যাপক অর্থে ব্যবহৃত এবং যথেষ্ট ব্যাখ্যার দাবী রাখে। এখানে ‘লাভ-সৎকার’ বলতে প্রয়োজনের তুলনায় অত্যধিক পূজা, সম্মানাদি লাভ- যা নিবাণ লাভের পথে বাধা বা প্রতিবন্ধক হয়ে ওঠে, সে সবকে লাভ-সঙ্কার বলে পরিগনিত করা হয়। অনেকে আবার মিথ্যালব্ধ, অসৎ উপায়ে উৎপন্নজাত সেবা পূজা, সম্মান ও যশ খ্যাতিকেও লাভ-সৎকার পর্যায়ভূক্ত বলে অভিহিত করে থাকেন। আমরা জানি, জীবন ধারণের জন্যে অর্থের প্রয়োজনীয়তা অপরিহার্য। কিন্তু সেই অর্থ অনেক সময় সুখ ও কল্যাণের বদলে অকল্যাণ বয়ে আনে। জগতের সকল অপকর্মের মূলেও অর্থই। অর্থ জীবনকে ধ্বংস, অধঃপতনের দিকে ধাবিত করতে সিদ্ধহস্ত ঠিক তদ্রুপ ভগবান বুদ্ধ কর্তৃক নির্দেশিত “পরপটিবদ্ধা মে জীবিকাতি” (পরের দত্তে আমার জীবনধারণ) এরূপ ত্যাগ বিমন্ডিত জীবনাচরণে প্রব্রজিতগণের দায়কের শ্রদ্ধা প্রদত্ত চতুর্পত্যয় লাভের প্রয়োজন রয়েছে। তবে সেই লাভে যদি প্রব্রজিতগণ লালসায় প্রপীড়িত হয়, অন্ধ নেশায় মেতে উঠে, তখনই ত্যাগময়, সংযমিত প্রব্রজিত জীবনের বিলোপ ঘটে। লাভ-সৎকার তথা মাত্ৰাতীত সেবা-পূজা, যশ-খ্যাতি লাভের ফলে ঐ মিথ্যা ব্যক্তিত্বকে কেন্দ্র করে (প্রকৃত জ্ঞান বিরহিত মূঢ়) প্রব্রজিতগণ খেই হারিয়ে ফেলে। লাভের মোহে আকৃষ্ট ও বশবর্তী হয়ে দায়কের সব সেবা, শ্রদ্ধা, ভক্তি, বিশ্বাস নিজের আয়ত্বে আনতে শিক্ষাপদ লঙ্ন করে নৈতিকতা বিরোধী কাজে লিপ্ত হয়। লাভ-সল্কার আত্ম-প্রতিষ্ঠার জন্যে দায়কের (বিশেষতঃ বিত্তবান, প্রভাবশালীদের) মন যোগাতে ব্যস্ত, <span>চিন্তামগ্ন থাকে। সে অবস্থায় তাদের চিত্তে প্রজ্ঞা জাগরুক থাকা বা প্রজ্ঞা লাভের আশা সুদূর পরাহত ।  </span></p>
	<p class="txt"> আধ্যাত্মিক উন্নতির পথে সবচেয়ে বড় বাধা হচ্ছে লাভ-সত্ত্বার লোলুপতা, ভোগের ইন্দ্রিয়গুলো। তাই তো ভগবান বুদ্ধ ধর্ম পদে বলেছেন- </p>
	<section class="gatha">
	<p class="txt"> অঞ্ঞা হি লাভূপনিসা অঞ্ঞা নিব্বাণগামিনী, </p>
	<p class="txt">এবমেতং, অভিঞ্ঞায ভিক্খু বুদ্ধস্স সাবকো সারং নাভিনয্যে বিবেকনুব্র”হযে । ৫-১৬/৭৫।<span>  </span></p>
	</section>
	<p class="txt"> লাভের পথ এক, নির্বাণের পথ অন্য- এ কথা জেনে বুদ্ধ শিষ্য সঙ্কার, সম্মানের আকাঙ্খা করেন না , তিনি বিবেককে (পরম জ্ঞান) আশ্রয় করেন। বাস্তবিক ঐহি্যক লাভোৎপত্তি ও নির্বাণ প্রত্যক্ষের পন্থা এক নহে। দু'টির পথ ভিন্ন। পরমার্থ বা নির্বাণ প্রত্যক্ষ করার প্রচেষ্টা করতে গিয়ে মন যদি ঐহিক লাভের দিকে ধাবিত হয় তাহলে নির্বাণ লাভের প্রচেষ্টা সব ভেসতে যায়। তাই লাভ-সৎকার লোলুপতা সর্বদা বর্জনীয়। লাভ-সৎকার লাভেচ্ছুকগণকে (স্বাভাবিকভাবে) অকুশল কর্ম সম্পাদন করতে হয়। কারণ তাদের চিত্ত সব সময় চঞ্চল থাকে; ভোগ লালসা আগুনের মতই অন্তরকে দগ্ধ করে। সেই দাহিকা শক্তি অতীব তীব্র। লাভ-সকারের কুফল প্রসঙ্গে দেবদত্তের কথা বিশেষভাবে উল্লেখযোগ্য। সে সময় ভগবান বুদ্ধ স্বশিষ্যে কৌশম্বিতে অবস্থান করছিলেন। তথায় দায়ক-দায়িকারা বিবিধ খাদ্য-ভোজ্য, বস্ত্র, ভৈষজ্যাদি হাতে করে বহর এসে জিজ্ঞাসা করত “কোথায় ভগবান, সারিপুত্র স্থবির কোথায়, মৌদগল্যায়ন স্থবির কোথ, কশ্যপ স্থবির কোথায়, কিম্বিল স্থবির কোথায়? অনুরুদ্ধ স্থবির কোথায়, আনন্দ স্থবির কোথায়<span>,  </span>কিম্বিল স্থবির কোথায়? এরূপে খোঁজ নিয়ে নিয়ে দান দিতেন। কিন্তু কেউ “দেবদত্ত কোথায়?” <span>এভাবে জিজ্ঞেস করত না।  </span></p>
	<p class="txt"> কিছু দান দিতেন না, দেবদত্তের সাথে কথাও বলতেন না। ফলশ্রুতিতে দেবদত্তের মনে বড় অপমানবোধ উদয় হয়। অতিশয় দুঃখের সাথে একদিন সে চিন্তা করতে থাকে- “আমি এদের সঙ্গে বর্জত হয়েছি; এরা যেমন ক্ষত্রিয় প্রব্রজিত, আমিও ক্ষত্রিয় প্রব্রজিত। দায়ক-দায়িকারা দানীয়বস্তু হাতে এদেরকে অন্বেষণ করতঃ দান দেয়; এদেরকে তালাস করে, খোঁজ-খবর নেয়। আমার নামোচ্চারণ কেউই করে নাই। ভবিষ্যৎ দিনগুলোও কি আমাকে এরূপ ভাগ্যহীনভাবে কাটাতে হবে? অসহ্য, এটা মেনে নেওয়া যায় না। যে কোন প্রকারে হোক আমাকে লাভ-সৎকার উৎপন্ন করতে হবে। কিন্তু আমি কার সাথে হর হই, <span>কাকে সন্তষ্ট করে লাভ-সৎকার উৎপন্ন করি। মগধের অধীশ্বর রাজা বিম্বিসার তো বুদ্ধের প্রথম নেই স্রোতাপত্তি ফল লাভ করেছেন। এ ধরণের মার্গফল প্রাপ্ত আর্যপুদগলকে ভুলানো যাবে না।  </span></p>
	<p class="txt"> রাজা প্রসেনজিত, তিনিও তো বুদ্ধের একান্ত ভক্ত। তাকেও বাগিয়ে আনা যাবে না কিছুতেই। তবে বিম্বিসারের পুত্র রাজ কুমার অজাতশত্রুকে পাওয়া যেতে পারে। সে এযাবৎ বুদ্ধের গুনাগুণ সম্বন্ধে তেমন জানে না। উপরন্তু বয়সে একেবারে নবীণ, অপরিপক্ক; কোনটা সত্য, কোনটা মিথ্যা যাচাই করতে পারবে না। এই তরুণ রাজ কুমারকে বাগিয়ে আনতে পারলে আমার ইচ্ছা পূর্ণ হতে পারে। আমি তাঁর থেই একত্র হবো। এরূপ চিন্তা করে দেবদত্ত সহসা কৌশম্বি ত্যাগ করে রাজগৃহে চলে যায়। আর হন সুযোগ বুঝে ঋদ্ধিবলে এক কুমার বেশ ধারণ করে ডান হাতে একটি সাপ, বাম হাতে একটি সাপ দু'পায়ে সাপ এবং মাথায় পাগড়ীর মতো করে একটি, গলায় একটি, কোমড়ে একটি- এরূপে সাপে অলংকৃত হয়ে আকাশ মার্গে উড়ে এসে রাজকুমার অজাতশত্রুর কোলে বসে পড়ে। অমনি শত্রু ভয়ে সন্ত্রস্ত হয়ে উঠে দাঁড়ায়। তাঁর হৃদয় ধুক ধুক ও দেহ কম্পিত হতে লাগল। সহসা অসি উত্তোলন করে ভীত স্বরে জিজ্ঞাসা করেন- “কে তুমি?” দেবদত্ত ঋদ্ধি পরিবর্তন করে ভিক্ষু রূপে সহাস্যে বলে উঠেন- “ভয় নেই, ভয় নেই কুমার, আমি ভিক্ষু দেবদত্ত”। দেবদত্তের ঈদৃশ ঋদ্ধি শক্তি দেখে শত্রু বেশ মুগ্ধ, আশ্চার্যান্বিত হয়ে গেলেন। ভাবাবিষ্ট চোখে, বিস্ময়ের স্বরে বলেন- “আপনি ভিক্ষু “। দেবদত্ত প্রত্যুত্তর করল- “হ্যাঁ কুমার, আমিই ভিক্ষু দেবদত্ত”। অজাতশত্রু আস্তে আস্তে কোষে রাখতে রাখতে চিন্তা করেন- এই ভিক্ষু তো মহাগুন বলে ও ঋদ্ধি সম্পন্ন। এতে তিনি দেবদত্তের প্রতি আনন্দিত হলেন। সঙ্গে সঙ্গে ভুলুণ্ঠিত হয়ে দেবদত্তকে প্রণাম করতঃ সসম্ভমে নিজের আসনে বসালেন দেবদত্তের স্তুতিবাক্যে মজে গিয়ে তাকে গুরু মান্য করে বলেন- গুরু আজ হতে আমি আপনার শরণাপন্ন হলাম, <span>প্রতিদিন আপনার উদ্দেশ্যে পাঁচশত ভিক্ষুর আহার্যাদি প্রদান করবে এবং আপনার অভাব পূরণ করে দিতে সচেষ্ট থাকবো। এভাবে দেবদত্ত রাজ কুমার অজাতশত্রুকে প্রসাদিত করে লাভ-সৎকার উৎপন্ন করে।  </span></p>
	<p class="txt">সেই সেবা, পূজা, লাভ-সৎকার লাভ করে দেবদত্ত নিজেকে অত্যন্ত শক্তিশালী, গুনী ও অতুলনীয় ভাবতে শুরু করে আনন্দে আত্মহারা হয়ে যায়। আর নিজেকে বুদ্ধের আসনে স্থিত করতে কুটবুদ্ধির জাল বিস্তার ব্রতে লিপ্ত হয়। চিন্তা করে- “ এই ভিক্ষু সংঘ আমিই পরিচালনা করবো”। তবে সেই ইচ্ছাপোষণ করার সঙ্গে সঙ্গে তার ঋদ্ধি শক্তি লুপ্ত হয়। তবু দমবার পাত্র নহে দেবদত্ত, সে তার পাপেচ্ছা পূরণ করতে বদ্ধ পরিকর, তা না হলে তার মনে বিন্দুমাত্র সুখ লাভ হবে না। একদিন ভগবান বুদ্ধ রাজগৃহের বেনুবন বিহারে রাজা, মন্ত্রী, প্রজা এবং ভিক্ষু সংঘের মধ্যে ধর্ম দেশনা প্রদান করছিলেন। সে ধর্ম দেশনার সময় দেবদত্ত ভিক্ষু সংঘের মাঝখান হতে হঠাৎ দাঁড়িয়ে করজোড়ে অঞ্জলিবদ্ধ হয়ে বুদ্ধকে প্রণাম করে বলে উঠে- “ভন্তে ভগবান, আপনি এখন জীর্ণ, বয়োঃবৃদ্ধ হয়ে গেছেন, এই হতে আপনি নিরিবিলি চিত্তে অবস্থান করুন, বিশ্রাম নিন। আমি ভিক্ষু সংঘ পরিচালনা করব, আমার উপর ভিক্ষু সংঘের ভার অর্পণ করুন। ভগবান প্রত্যুত্তরে বলেন- “দেবদত্ত এ ধরণের কথা তুমি বলিও না। ইহা তোমার বলা অনুচিত। তোমার নিজের ক্ষমতানুযায়ী কথা বলিও। নিজকে পরিচালনা করার ক্ষমতা তোমার নেই, আর তুমি কি-না ভিক্ষু সংঘ পরিচালনা করবে। মুখে যা আছে তা বলে অজ্ঞতার পরিচয় দিওনা”। এরূপে ভগবান দেবদত্তকে শ্লেষবাক্যে তিরস্কার করে তার কথা প্রতিক্ষেপ করেন। দেবদত্ত তিরস্কৃত হয়ে অপমানে, ক্ষোভে, দুঃখে বুদ্ধের প্রতি শত্রুতা, <span>বিরোধীতা আচরণ করতে শুরু করে। বুদ্ধকে হত্যা করে নিজে বুদ্ধ হবার দুরভিসন্ধি নিয়ে বুদ্ধের প্রাণনাশের চেষ্টা করে বিভিন্ন উপায়ে। শেষমেষ বুদ্ধের চরণে রক্তপাত ও সংঘভেদের মতো আন্তরিক কর্ম সম্পাদন করে অবীচি মহানিরয়ে উৎপন্ন হয়।  </span></p>
	<p class="txt"> কলাগাছে ফল উৎপন্ন হয়ে, তা অবশ্য নষ্ট হয়ে যায়। বাঁশ ও নলে ফল ধরলে বাঁশ, নল ধ্বংস হয়ে যায়। অশ্বতরীর গর্ভ যেমন তার জীবন বিনাশের হেতু হয়, সেরূপ লাভ-সঙ্কার অর্জন প্রচেষ্টার দ্বারা কাপুরুষও নষ্ট, ধ্বংস হয়ে যায়। বলা বাহুল্য, অশ্বতরী বা খচ্চরী গর্ভ ধারণ করে বটে, কিন্তু প্রসব সময় উপস্থিত হলে প্রসব করতে ব্যর্থ হয়। কেবল পা আছড়াতে থাকে। আর চার পা বেঁধে কেটে গর্ভ খালাস করতে হয়। এতে মা অশ্বতরী মরে যায়। তাই লাভ-সৎকার, যশ-খ্যাতি অত্যন্ত ভয়ংকর শত্রু তুল্য। লাভ- সৎকার, <span>যশ-খ্যাতি লাভীরা ক্রমশঃ অহংকারে নিমজ্জিত হয়ে দুর্দমনীয় হয়। ধরাকে সরা জ্ঞানে দর্শন করে। সেই লাভ সত্ত্বার জনিত মিথ্যা অহংকার তাদেরকে ধ্বংসের দিকে ঠেলে দেয়।  </span></p>
	<p class="txt"> সংযুক্ত নিকায় (দ্বিতীয় খণ্ড) এর “লাভ-সৎকার সংযুক্ত” অন্তর্গত দারুন সুত্তে বুদ্ধ বলেছেন- “হে ভিক্ষুগণ, লাভ-যশ-সম্মান যোগমে অধিগত হওয়া বা নির্বাণ উপলদ্ধির লক্ষ্যে দারুন কটু, কঠোর এবং অন্তরায়কর তাই তোমাদের শিক্ষা করা উচিত- উৎপন্ন লাভ-যশ-সম্মান পরিত্যাগ কর এবং যশাদি নিশ্চয়ই আমাদের চিত্ত অভিভূত করে থাকবে না”<span>।  </span></p>
	<p class="txt"> “হে ভিক্ষুগণ, লাভ-যশ-সম্মান অন্তরায়কর। হে ভিক্ষুগণ, অতীতকালে কোন বিস্তীর্ণ জলাশয়ে কচ্ছপের ঝাঁক স্থায়ীভাবে বাস করত। একদিন এক কচ্ছপ অন্য এক কচ্ছপকে (সতর্ক করে) বলল- বৎস, তুমি ঐ স্থানে যেয়ো না। কিন্তু কচ্ছপটি সেস্থানে গিয়ে উপস্থিত হল। ব্যাধ সে কচ্ছপটিকে রজ্জব লৌহকন্টকে বিদ্ধ করে ফেলল। কচ্ছপটি তার উপদেষ্টা কচ্ছপের কাছে দৌড়িয়ে গেল। তাকে দূর থেকে আসতে দেখেই সে কচ্ছপ জিজ্ঞেস করল- বৎস, তুমি সে স্থানে যাও নাই তো? কচ্ছপটি বলল- হ্যাঁ, ছিলাম। সে কচ্ছপ আবার জিজ্ঞেস করল- বৎস,কেমন অত, অনাহতভাবে ফিরে এসেছ তো? <span>তবু কচ্ছপটি  বলল- হ্যাঁ</span>, আমি অক্ষত, অনাহত, কিন্তু আমার পৃষ্ঠে এ সূত্র অনুবদ্ধ হয়ে আছে। কচ্ছপটি বলল- বৎস, তুমি একান্তই ক্ষত, আহত হয়ে আছ, এ ব্যাধের হাতে তোমার পিতা, পিতামহগণও কষ্ট পেয়েছে, বিনষ্ট হয়েছে। তুমি এখন যাও, তুমি এখন আমাদের নও। হে ভিক্ষুগণ, ব্যাধ পাপী মারেরই নাম, বদ্ধ লৌহ কন্ট লাভ-যশ-সম্মানের অধিবচন বা নামান্তর এবং ও হনুরাগের অধিবচন। যে কোন ভিক্ষু উৎপন্ন লাভ-যশ-সম্মান আস্বাদন করে, তাকে বলে ক্ষুদ্ধ বিদ্ধ দুঃখপ্রাপ্ত বিনাশ এবং পাপী মারের বশগত”<span>।  </span></p>
	<p class="txt"> বুদ্ধ আরো বলেছেন- “হে ভিক্ষুগণ, বিষ্ঠা ভক্ষণকারী বিষ্ঠার কৃমি যেমন সম্মুখে বিষ্ঠারাশি নিয়ে তাদৃশ কৃমিকে অবজ্ঞা করে বলে, “আমি বিষ্ঠার কৃমি বিষ্ঠা ভণকারী এবং আমার সম্মুখে বিরাট বিষ্ঠারাশি, তেমনি এখানে লাভ-যশ-সম্মানাভিভূত, বিহ্বল চিত্ত কোন ভিক্ষু পূর্বাহ্নে পাত্র চীবর নিয়ে গ্রামে, নিগমে র জন্য প্রবেশ করে তথা প্রচুরভাবে ভূক্ত হয়ে কল্যের জন্য নিমন্ত্রিত হয় এবং আহার্যে পাত্র ভর্তি করে বহরে এসে ভিক্ষুগণের মধ্যে গলা ফাটিয়ে বলে আমি প্রচুর ভোজন করেছি, কল্যের জন্য নিমন্ত্রিত হয়েছি, আমার পাত্র আহার্যে ভর্তি এবং আমি চীবর-পিণ্ডপাত-রোগীর পথ্য ভৈষজ্যোপকরণ লাভী, কিন্তু এ অন্য ভিক্ষুরা সৌভাগ্যহীন, অপ্রতিষ্ঠ এবং চীবর-পিণ্ড-রোগীর পথ্য ভৈষজ্যোপকরণ লাভী নয়'। সে সেই লভ-যশ-সম্মানোভিভূত বিহ্বল চিত্ত হয়ে অন্য শীলবান ভিক্ষুদের অবজ্ঞা করে। হে ভিক্ষুগণ, তা সে অপদার্থ ব্যক্তির পক্ষে চির অহিতকর, দুঃখাবহ হয়”<span>।  </span></p>
	<p class="txt"> ধম্মপদট্&zwnj;ঠকথায় বলা হয়েছে- “আমি এরূপ লাভ-সৎকার লাভ করব” বলে আরণ্যিক প্রভৃতি ধুতাঙ্গধারী কোন ভিক্ষু যদি লাভ-সকারের দিকেই মন দেয়, <span>তার জন্য চারি অপায় দ্বার উন্মুক্ত থাকে। আর নির্বাণগামী প্রতিপদা রক্ষণশীল ভিক্ষু লাভ-সত্ত্বার ত্যাগ করে অরণ্যে প্রবেশ করে অনেক কষ্ট সাধনের দ্বারা অর্হত্ব লাভ করে।  </span></p>
	<p class="txt"> উপরোক্ত আলোচনা থেকে এটা দিবালোকের মত প্রতীয়মান যে, ভগবান বুদ্ধ লাভ-সৎকার, যশ- সম্মানাদি প্রাপ্তি, প্রত্যাশাকে নির্বাণ লাভের বিপরীত মার্গ ও মহা অহিতকারী বলে অভিহিত করেছেন। সাথে সাথে প্রব্রজিতগণকে সেই লাভ-সৎকার, যশ-সম্মান হতে দূরে, বহুদূরে সরে থাকতে উপদেশ দিয়েছেন। এক কথায় লাভ-সৎকারকে সর্বতোভাবে পরিহার করতে বলেছেন। এমনকি দৈনন্দিন জীবনে লদ্ধ চতুরপ্রত্যয় ব্যবহার করতেও সতর্কতা অবলম্বন করতে শিক্ষা দিয়েছেন। তিনি প্রব্রজিতগণকে চতুরপ্রত্যয় ব্যবহার এরূপ শিক্ষা গ্রহণ করতে বলেছেন- আমি এ জ্ঞান সংযুক্ত হয়ে ত্রিচীবর (পরিধেয় বস্ত্র) ব্যবহার করছি, তা শুধুমাত্র লজ্জা নিবারণ, দেহকে শীত-উষ্ণ, ধুলোবালি এবং বিষাক্ত সরীসৃপ, মশা, কীটাদির উপদ্রব হতে আর রোদের প্রকোপ হতে রক্ষা পাওয়ার জন্যে। কোন অবস্থাতেই দেহের সৌন্দর্য ও পঞ্চকাম উৎপাদনের জন্যে নহে। ....খাদ্য-ভোজ্য গ্রহণ করছি, <span>তা শুধুমাত্র ভৈষজ্যবৎ জীবন ধরহে লক্ষ্যে ক্ষুধারূপ মরণব্যাধির আক্রমণ প্রতিহত করতে। কোন অবস্থাতে দেহের সৌন্দর্য ও  বৃদ্ধির জন্যে বা বালকের ন্যায় ক্রীড়াকরণ</span>, দেহের শক্তি মত্ততা প্রদর্শনের জন্যে নহে। শয়ন শয্যাকে কত গৃহ ব্যবহার করছি, তা শুধুমাত্র দেহের রোগ নিরাময় ও পানির চাহিদা পূরণের প্রয়োজনীয়তা উৎপন্ন করে; কোন অবস্থাতে মদ-মত্ততার জন্যে নহে।.....পানীয় গ্রহণ করছি, তা শুধুমাত্র ঋতুজনিত উপদ্রব ঝড়-বৃষ্টি আর রোদের প্রকোপ হতে রক্ষা পাওয়ার জন্যে, শ্রান্তি দূর করার আশ্রয়রূপে; কোন অবস্থাতেই গৃহীর ন্যায় বিত্ত সম্পদের জৌলুস প্রদর্শন বা বিলাস ও আরাম আয়াসের জন্যে নহে। এভাবেই প্রব্রজিতগণকে চতুর্প্রত্যয়ের প্রতি লোভ, <span>আসক্তি বিবর্জিত হয়ে অবস্থান করতে হয়। যাতে করে চিত্তের মধ্যে লাভ-সকারের অভিপ্রায় না জন্মায়।  </span></p>
	<p class="txt"> নির্বাণ অন্বেষীগণকে এ কথা স্মরণ রাখতে হবে যে, লাভ-সৎকার প্রত্যাশী হওয়া মানে নির্বাণ লাভের পথ রুদ্ধ করা। লাভ-সত্ত্বার এমন এক নেশা, যে নেশায় আচ্ছন্ন হয়ে প্রব্রজিতগণ (তথা নির্বাণ অন্বেষীগণ) দুঃখ মুক্তি নির্বাণ লাভের কথা ভুলে যায়, নিজকে নির্বাণ লাভের পথ হতে বহুদূরে নিপে করে। তারা লাভ- সকারের মায়াজালে আচ্ছন্ন হয়ে বুদ্ধের ত্যাগময় উপদেশ, বিনয়কে অবজ্ঞা করে চলে। তাদের বিনয়- ধর্মের প্রতি কোন প্রকার গারবতা থাকে না। আর অবিনয়ী পথে ক্রমশঃ অগ্রসর হতেই থাকে। এভাবে লাভ-সত্ত্বার প্রত্যাশীরা (নির্বাণ লাভের) পথভ্রষ্ট হয়। তাই লাভ-সৎকার (প্রত্যাশা) প্রব্রজিত জীবনে অবনতি, সর্বনাশ ও দুঃখের ঘনঘটাই ডেকে আনে মাত্র। নির্বাণ লাভ করতে হলে লাভ-সৎকার’ ত্যাগ করে এগিয়ে চলতে হয় অনাসক্ত, সংযমের পথে। </p>
	<p class="txt"> </p>
	</div>
	<div class="react">
	</div>
	</div>
	<h1 class="title">প্রসঙ্গঃ পূজ্য বনভন্তের এতদাঞ্চলে বুদ্ধের শাসন সমুজ্জ্বল ও স্থায়ী করার প্রচেষ্টা</h1>
	<div class="post_box">
	<div class="post_txt">
	<p class="txt"> বিগত ১৯ নভেম্বর ২০০৪ইং রোজ শুক্রবার, রাজবন বিহারে ৩১তম দানোত্তম কঠিন চীবর দানানুষ্ঠানে সরকারী-বেসরকারী বহু গণ্যমান্য ব্যক্তিবর্গ ও হাজার হাজার দায়ক-দায়িকাগণের উদ্দেশ্যে ধর্মদেশনা প্রদানের একপর্যায়ে পূজ্য বনভন্তে বলে উঠেন- “আমি এতদাঞ্চলে বুদ্ধধর্ম বা বুদ্ধের শাসন সমুজ্জ্বল, স্থায়ী করতে চাচ্ছি।” (তথ্যসূত্র: আর্যশ্রাবক বনভন্তের ধর্মদেশনা সম্ভার)। বলা বাহুল্য, পূজ্য ভন্তে শুধু সেদিনের দেশনায় নয়, আরো বহুবার তিনি এ ধরনের দেশনা করেছেন, (করে যাচ্ছেন)। এ প্রসঙ্গে তিনি বলেন- “আমি রাজবন বিহারে পুরো ত্রিপিটক শাস্ত্র সংগ্রহ করে রেখেছি। তবে সেগুলো ইংরেজী ও পালিতে। বাংলায় এখনো পুরো ত্রিপিটক অনুবাদিত হয়নি। তাই বর্তমানে আমি পুরো ত্রিপিটক বাংলায় অনুবাদ করিয়ে নিতে মনোযোগী হয়েছি। ত্রিপিটক না পড়লে আন্দাজ করে বুদ্ধধর্ম আচরণ করা যাবে না। একমাত্র ত্রিপিটক শাস্ত্রেই বুদ্ধের শিক্ষা, উপদেশ সমূহ লাভ করা সম্ভব। ত্রিপিটক না হলে বুদ্ধধর্ম বা বুদ্ধের শাসন সমুজ্জ্বল, সুরক্ষা করা যাবে না। এসব কথা বিবেচনা করে আমি পুরো ত্রিপিটক সংগ্রহ করলাম । যাতে করে এতদাঞ্চলে বুদ্ধধর্ম সঠিকভাবে আচরিত হয়, বুদ্ধের শাসন সুরক্ষা নিশ্চিত হয়। ত্রিপিটক থাকলে সেটা সম্ভব হবে বলে আমি দৃঢ়ভাবে বিশ্বাস করি। এমনকি আমার অবর্তমানেও সম্ভব হবে-সন্দেহ নেই। কিন্তু ত্রিপিটক থাকলে সম্ভব হবে না। যারা নির্বাণ লাভেচ্ছুক তারা এ ত্রিপিটক পড়ে তদনুরূপে আচরণ করলে দুঃখ থেকে মুক্ত হতে পারবে। নির্বাণ লাভ করতে পারবে।<span>”  </span></p>
	<p class="txt"> পরমপূজ্য বনভন্তের এ ধরনের ধর্মদেশনা কিছুতেই নিছক কথার কথা নয়; নয় অমূলক, অবান্তর। বরং অত্যন্ত যুক্তিগ্রাহ্য, যথার্থ ও বাস্তবসম্মত । আর বুদ্ধের শাসনের প্রতি তাঁর গভীর প্রেম, অনুরাগ ও চিন্তা চেতনারই বহিঃপ্রকাশ। একটু লক্ষ্য করলে দেখা যাবে, পূজ্য ভন্তের এ ধরনের দেশনার পেছনে শাস্ত্রের ভিতও সুস্পষ্ট। শাস্ত্রে বলা হয়েছে-”পরিযত্তি বিনা ধম্মে ন তিট্ঠতি কুদাচণং”। (সার সংগ্রহ, পৃষ্ঠা-৩৩)- অর্থাৎ পরিযত্তি বা ত্রিপিটক ব্যতীত কখনো বুদ্ধের শাসন স্থায়ী হয় না। ত্রিপিটক শাস্ত্র স্থিত থাকলে বুদ্ধের শাসনও চিরস্থায়ী থাকে। শাস্ত্রে আরো উল্লেখ করা হয়েছে যে, সূর্য উদিত হলে যেমন সত্ত্বগণ আলোক লাভ করে থাকে, তেমনি ভগবান ভাষিত সূত্র-বিনয় তথা ত্রিপিটক স্থিত থাকলেও জগদ্বাসী জ্ঞানালোক দেখতে পাবে। অন্যদিকে সূর্য অস্তমিত হলে যেরূপ পৃথিবী অন্ধকারাবৃত হয়, সেরূপ ত্রিপিটক বিদ্যমান না থাকলে, ত্রিপিটক ভুলে গেলে জগত অজ্ঞান অন্ধকারে আচ্ছন্ন হয়ে যাবে। ত্রিপিটক শাস্ত্র রক্ষিত হলে প্রতিপত্তি ধর্মও (তের প্রকার ধুতাঙ্গ, চৌদ্দ প্রকার খন্ধক ব্রত, অশীতি প্রকার মহাব্রত, শীল, সমাধি ও বিদর্শন এসব আচরণের বিধান) রক্ষিত হয়ে থাকে। যিনি প্রতিপত্তি ধর্ম রক্ষা করবেন, তিনি নির্বাণ লাভ করতে পারবেন। মাটিতে পুতিয়ে রাখা নিধিকুন্ড জানবার জন্য পাষানফলকে লেখে রাখলে যতদিন লেখা বিদ্যমান থাকে, ততদিন নিধিকুণ্ড ঠিক থাকে, হারিয়ে যায় না; সেরূপ পরিত্তি ধর্ম (ত্রিপিটক) বিদ্যমান থাকলে বুদ্ধের শাসনও স্থায়ী থাকে, অন্তর্হিত হয়না। এটা বলার অপেক্ষা রাখে না যে, ত্রিপিটক শাস্ত্র অবলুপ্তিতে প্রতিপত্তি অন্তর্হিত হয়। কারণ ত্রিপিটক শাস্ত্রের অস্তিত্ব বজায় না থাকলে আচরণ পদ্ধতিও বজায় থাকতে পারে না। সদ্য কারণে এবার কিভাবে বুদ্ধের শাসন অবলুপ্ত হয়, সে সম্বন্ধে আলোচনা করা প্রয়োজন। অঙ্গুত্তর- কয়ের “সুগত বিনয়” সূত্রে ভগবান বুদ্ধ বলেছেন- “হে ভিক্ষুগণ! চার প্রকারে সদ্ধর্মের (বা বুদ্ধ শাসনের) অবনতি, অন্তর্ধান হয়। সেই চার প্রকার কি কি? যথা- ১) এজগতে ভিক্ষু পরিষদ অস্পষ্ট বা অবিন্যস্ত পদব্যঞ্জন দ্বারা ক্রটিপূর্ণ ভাবে ত্রিপিটক শিক্ষা করে। অস্পষ্ট পদব্যঞ্জনের অর্থও অস্পষ্ট হয়। এই প্রথম প্রকারে বুদ্ধ শাসনের অবনতি, অন্তর্ধান হয়। ২) ভিক্ষু পরিষদ অনমনীয়, একগুঁয়ে হয়। সেই অসহিষ্ণু, অবাধ্যতা ধর্মে সমন্বিত হয়ে তারা অনুশাসনের অনুপযুক্ত হয়। এই দ্বিতীয় প্রকারে বুদ্ধ শাসনের অবনতি, অন্তর্ধান হয়। ৩) যেসব ভিক্ষু বহুশ্রুত, ত্রিপিটকধর, ধর্মধর, বিনয়ধর, মাতিকাধের তাঁরা অন্যদেরকে উত্তমরূপে ধর্মশিক্ষা প্রদান করে না। তাঁদের মৃত্যুর পর ত্রিপিটক অরক্ষিত, মূলোচ্ছিন্ন হয়। এই তৃতীয় প্রকারের বুদ্ধ শাসনের অবনতি, <span>অন্তর্ধান হয়। ৪) স্থবির (বয়োজ্যষ্ঠ) ভিক্ষুগণ ভোগী ও অলস হয়।  </span></p>
	<p class="txt"> একাকী অরণ্যবাস পরিত্যাগ করে লাভ-সৎকারে পূর্বগামী হয়। অপ্রাপ্ত বিষয় (নির্বাণ সম্বন্ধীয়) প্রাপ্তির জন্য, অনধিগত বিষয় অধিগত করার জন্য, অপ্রত্যক্ষকৃত বিষয় প্রত্যক্ষ করার জন্য চেষ্ঠা করে না। আর পরবর্তী ভিক্ষুগণও তাদেরকে অনুসরন করে। তারাও ভোগী, অলস হয়। একাকী অরণ্যবাস পরিত্যাগ করে লাভ- সকারে পূর্বগামী হয় অপ্রাপ্ত বিষয় প্রাপ্তির জন্য, অনধিগত বিষয় অধিগত করার জন্য, অপ্রত্যক্ষকৃত বিষয় প্রত্যক্ষ করার জন্য চেষ্টা করে না। এই চতুর্থ প্রকারে বুদ্ধ শাসনের অবনতি, অন্তর্ধান হয়। ভিক্ষুগণ! এই চার প্রকারে বুদ্ধ শাসনের অবনতি, অন্তর্ধান হয়।” সমুজ্জ্বল উপরোক্ত বিষয়ের আলোকে এটা পরিষ্কার যে, বুদ্ধের শাসন স্থায়ী করে রাখার জন্য ত্রিপিটকের প্রয়োজনীয়তা অনস্বীকার্য। আর ভিক্ষুগণকেও অবশ্যই ত্রিপিটকের শিক্ষা অনুসারে ধর্মানুধর্ম জীবন যাপন করত সুদক্ষ হতে হবে। শাস্ত্রের সেই বিখ্যাত উক্তি- “সংঘো রথতি সাসনং।” অর্থাৎ সঙ্ঘ বা ভিক্ষুসঘই বুদ্ধের শাসন রক্ষা করে থাকেন। বুদ্ধের শাসন রক্ষাকারী সেই ভিক্ষুসঙ্ঘকে প্রথমে ত্রিপিটক শিক্ষা করে তদানুযায়ী ধ্যান-সমাধি অনুশীলন করতে হবে। তারপর ত্রিপিটক শাস্ত্রের অভিজ্ঞতাও লোকোত্তর জ্ঞানের বৈপুল্যতার নিরীখে শাসন রক্ষা করার দায়িত্ব পালন করতে হবে। কোন ভিক্ষুর জীবনে এ দুই জ্ঞানের সমন্বয় না ঘটলে তার পক্ষে বুদ্ধের শাসন রক্ষা করার মতো অসীম দায়িত্ব দিলে সে কেবল (কার্য সম্পাদনে) ব্যর্থ হয় তা নয়, কাজকেও বিনষ্ট করে ফেলে। এখানেও একই কথা প্রযোজ্য। সুতরাং বুদ্ধের শাসন রক্ষা সমুজ্জ্বল করার দায়িত্ব পালনে সফলকাম হতে হলে ভিক্ষুকে ত্রিপিটক শাস্ত্রে অভিজ্ঞ ও লোকোত্তর জ্ঞানে সমৃদ্ধ হওয়া চাই। এখন আমাদেরকে এসব বিষয় গভীরভাবে বুঝতে হবে, উপলব্ধি করতে হবে। আর সুনির্দিষ্ট পরিকল্পনা মাফিক সেরূপ দক্ষ ভিক্ষু গড়ে তুলতে হবে। অন্যদিকে বিষয়টি অনুধাবন করে প্রত্যেক ভিক্ষুর উচিত হবে, নিজেকে পরিকল্পনা মাফিক সেরূপ দক্ষ ভিক্ষুতে পরিণত করার পরিকল্পনাটা নিম্নরূপ হতে পারে। যথা- ১) প্রব্রজ্যা গ্রহণের পর হতে লাগাড়ে দুই বছর যাবত প্রব্রজিতদের জীবনরূপ শীল (শ্রামণের শীল ও ভিক্ষুর শীল) এবং প্রাত্যহিক ব্রতসমূহ শিক্ষা গ্রহণ ও যথাযথ অনুশীলন করতে হয়। পাশাপাশি প্রয়োজনীয় সূত্রাদি মুখস্থ করে নিতে হবে। আর স্বীয় চিত্তকে সংযত ও বিপরীত লিঙ্গের প্রতি আকর্ষণ তথা কামাসক্তি হতে বিরত রাখতে কাপতানুস্মৃতি ভাবনা অনুশীলন করতে হবে পরম আগ্রহে। সাথে সাথে মৈত্রীভাবনা ও মরণাস্মৃতি ভাবনা অনুশীলন করাও অপরিহার্য। এতে করে ফেলে আসা জীবন-স্মৃতি <span>নামক বিতর্ক (এলোমেলো চিন্তা) ও চঞ্চল মনের গতিধারা ক্রমে শান্ত-দান্ত হয়ে বিনয়ানুকূল জীবন যাপনে অভ্যস্ত হওয়া যাবে সহজে।  </span></p>
	<p class="txt"> ২) অতঃপর সেই প্রব্রজিতকে (শ্রামণ অবস্থা থাকুক বা উপস্পদা লাভ করুক) কমপক্ষে একটানা তিন বছর পর্যন্ত পালি শিক্ষা গ্রহণ করতে হবে। এ সময় তাকে হতে হবে শিক্ষা গ্রহণে নিবেদিত প্রাণ। পালি ভাষায় দক্ষ হওয়ার জন্য প্রয়োগ করতে হবে সর্বশক্তি। হতোদ্যম হয়ে মাঝপথে শিক্ষা বন্ধ করা চলবে না কিছুতেই । আমরা জানি, ভগবান বুদ্ধ তাঁর ধর্ম প্রচার করেছেন পালি ভাষায়। বুদ্ধের প্রচারিত সেই ধর্ম তথা উপদেশসমূহের আধার হল ত্রিপিটক। ভগবান বুদ্ধের পরিনির্বাণের প্রায় ৫০০ বছর পর শ্রীলংকার রাজা বট্টগামনীর শাসনামলে চতুর্থ সঙ্গীতিতে সর্বপ্রথম সম্পূর্ণ ত্রিপিটক পুস্তকাকারে লিপিবদ্ধ করা হয় পালি ভাষায়। পরবর্তীতে এই ত্রিপিটক পৃথিবীর বিভিন্ন ভাষায় অনুবাদিত হয়। তবে যে কোন বিতর্ক ও দুবোধ্যকালে পালি ভাষায় ত্রিপিটককেই প্রমিত রূপ বলে গণ্য করা হয়। কাজেই পালি ভাষা জানার প্রয়োজনয়িতা যে কতটুকু, <span>সেটা বলার অপেক্ষা রাখে না। একমাত্র পালি ভাষার অভিজ্ঞদের পক্ষেই সম্ভব বুদ্ধের উপদেশসমূহের হুবহু রূপের সাথে পরিচিত হওয়া।  </span></p>
	<p class="txt"> ৩) পালি ভাষা শিক্ষা গ্রহণ শেষে পরবর্তী তিন বছর (মনোযোগের সহিত) ত্রিপিটক শাস্ত্র অধ্যয়ন করতে হবে। এতে শিক্ষার্থীর একদিকে বুদ্ধের উপদেশ, আদর্শের সাথে পরিচয় ঘটবে সুনিবিড়ভাবে, অন্যদিকে পালি ভাষা গবেষণা করার কাজও হয়ে যাবে। আমাদেরকে মনে রাখতে হবে, বুদ্ধের শিক্ষা ও উপদেশসমূহ যথাযথভাবে জানার জন্যে ত্রিপিটক শাস্ত্র অধ্যয়ন অপরিহার্য। ত্রিপিটক শাস্ত্র অধ্যয়নের মাধ্যমে বুদ্ধের শিক্ষা, উপদেশসমূহ জেনে না নিলে সেগুলো সঠিকভাবে অনুশীলন করার সুযোগ কোথায়? যেমন কেউ যদি গভীর নদীর বুকে সাঁতার কাটতে চাই, তাহলে তাকে অবশ্যই প্রথমে সাঁতার কাটার কৌশল শিখে নিতে হবে। সেটা না করলে তার পক্ষে গভীর নদীর বুকে সাঁতার কাটা সম্ভব হবে না। আর খেয়ালিপনা বশে সাঁতার কাটতে গেলে নিজের বিপদ ডেকে আনা-ই হবে সার। কাজেই বুদ্ধের উপদেশ, <span>শিক্ষাসমূহ স্বীয় জীবনে সার্থক প্রয়োগ ঘটাতে চাইলে প্রথমেই সেগুলো ভালোভাবে জেনে নিতে হবে। ত্রিপিটক শাস্ত্রজ্ঞানহীন প্রব্রজিতের পক্ষে বুদ্ধের নির্দেশিত সম্যক পথের দিকে অগ্রসর হওয়া সুকঠিন হয়ে পড়ে। সম্যক পথ হারিয়ে ফেলার সম্ভাবনা থাকে প্রতি পদে পদে।  </span></p>
	<p class="txt"> ৪) তিন বছর পর্যন্ত ত্রিপিটক শাস্ত্র অধ্যয়ন শেষে প্রব্রজিতকে একটানা (কমপক্ষে) চার বছর গভীর অরণ্যে গিয়ে ধ্যানানুশীলন করতে হবে। সঙ্গে সঙ্গে সাধ্যমতো ধুতাঙ্গ শীলাদি প্রতিপালন করাও চাই। এসময় তাকে বাইরের সব সম্পর্ক হতে বিচ্ছিন্ন থাকতে হবে। মনে রাখতে হবে, প্রব্রজিত জীবনের প্রকৃত স্বরূপ জানতে প্রশিক্ষণ কোর্স অত্যন্ত গুরুত্বপূর্ণ । বুদ্ধের প্রশংসিত সংযত ও ত্যাগময় জীবন গঠন করতে নির্জন বনভূমির শীতল ছায়াতলে বসে ধ্যানানুশীলনের কোন বিকল্প নেই। এধ্যানানুশীলনের মাধ্যমে চিত্তকে লোভাদি হতে পুরোপুরি বিমুক্ত করতে সক্ষম না হলেও কীভাবে লোভ লালসাদি থেকে নিজেকে বিরত রাখা যায়, সেই শিক্ষায় দক্ষতা অর্জন করতে হবে প্রব্রজিতকে। একমাত্র ধ্যানানুশীলন দ্বারাই সদা বিচরণকারী, লাগামহীন, বহিমুখী চিত্তকে স্থির ও অন্তর্মুখী করা সম্ভব হয়। চিত্ত অন্তর্মুখী হলে নিজেকে জানার, বুঝার, উপলব্ধি করার পথ প্রশস্ত হয়। সেই পথ বেয়ে অগ্রসর হলে স্বীয় চিত্তকে অজ্ঞানতা ও সর্বপ্রকার আসক্তি হতে বহু দূরে সরিয়ে রাখা যায় সহজে। তখন অজ্ঞানতা ও আসক্তি শূন্য নির্বাণসুখ কাকে বলে সেটা উপলব্ধি হয় তমুহুর্তে। শস্ত্রে যে অবস্থাকে ‘ক্ষণিক নির্বাণ’ বলে অভিহিত করা হয়েছে। এই অবস্থাকে অবশ্য ভাষায় প্রকাশ করার নয়; একান্তই অনুভব করার, <span>উপলব্ধি করার বিষয় এটি। প্রব্রজিতকে এভাবে ধ্যানানুশীলনের মাধ্যমে ক্রমে ক্রমে সম্যক জ্ঞান ও পরম সত্যের সাক্ষাৎ ঘটাতে তৎপর থাকতে হবে। অন্যদিকে ত্রিপিটক শাস্ত্রে পড়া বিষয়গুলো প্রত্যক্ষভূত অনুভূতির মাধ্যমে মর্ম উপলব্ধি করার প্রচেষ্টাও চালিয়ে যেতে হবে সযতনে।  </span></p>
	<p class="txt"> ৫) উপরোক্ত প্রশিক্ষণে প্রশিক্ষিত প্রব্রজিত পক্ষে ব্যক্তিগত, সাংঘিক যে কোন সমস্যা মোকাবেলায় ভুল সিদ্ধান্ত নেওয়ার আশঙ্কা থাকবে না। কারণ সেসব সমস্যায় সম্মুখিন হলে সে পিটকীয় ও ভাবনাজনিত জ্ঞানের আলোকে সমাধান করতে সক্ষম হবে। মনে রাখতে হবে এ ধরনের প্রব্রজিতের দ্বারা বুদ্ধের শাসন রক্ষা, সমুজ্জ্বল করা সম্ভব। তবে এর জন্যও সুনির্দিষ্ট রূপরেখা থাকা বাঞ্চনীয়। সঠিক রূপরেখা না থাকলে কাঙ্খিত ফল পাওয়া যাবে না। বুদ্ধের শাসন রক্ষা করার জন্য প্রশিক্ষিত সেই প্রব্রজিতদেরকে এবার তিনভাগে ভাগ করতে হবে। যথা- ক) প্রতিষ্ঠানিক ও সাংগঠনিক ভিক্ষু খ) প্রচারক ও গবেষক ভিক্ষু, <span>গ) সাধক ও ভাবনাচার্য ভিক্ষু।  </span></p>
	<p class="txt"> ক) প্রতিষ্ঠানিক ও সাংগঠনিক ভিক্ষু :- বিহারের যাবতীয় উন্নয়ন ও রক্ষণাবেক্ষন কার্যাদি পরিচালনা করবে। সাথে সাথে বিহার সংক্রান্ত উদ্ভূত সমস্যাদিও নিরসন করবে। বিহার ভিত্তিক ধর্মীয় অনুষ্ঠানগুলোর ব্যাপারে গৃহীদের দ্বারা গঠিত কমিটিকে দিক নিদের্শনা প্রদান করবে। সদ্ধর্ম আচরণে উদ্বুদ্ধ, অনুপ্রাণীত করতে বিভিন্ন সংগঠন, <span>সংস্থা গড়ে তোলে সংগঠিত করবে দায়ক-দায়িকা ও যুব সমাজকে।  </span></p>
	<p class="txt"> খ) প্রচারক ও গবেষক ভিক্ষু :- ভিক্ষুকে পূর্বে উল্লেখিত বার বছরের প্রশিক্ষণ শেষে পুনঃ তিন বছর নানা ভাষা-শিক্ষা, বিভিন্ন ধর্ম ও মতবাদের দর্শনে অধ্যয়ন ও গবেষণা করতে হবে। কারণ বুদ্ধের বাণী, উপদেশসমূহ বহুল প্রচার, প্রসার করার দায়িত্ব পালন করতে এরূপ দক্ষ ভিক্ষুর প্রয়োজন অপরিহার্য। মহান ত্রিপিটক বাংলায় অনুবাদ ও বৌদ্ধ সাহিত্য চর্চায় গুরুত্বপূর্ণ অবদান রাখার দায়িত্ব থাকবে এই প্রচারক এবং গবেষক ভিক্ষুর উপর । ভগবান বুদ্ধের আদর্শ, উপদেশসমূহ অত্যন্ত প্রাঞ্জল ও আকর্ষণীয় ব্যাখ্যা সহকারে ধর্মদেশনা প্রদান করার গুণও আয়ত্ত করতে হবে এভিক্ষুকে। এমনকি আন্তজার্তিক পরিমণ্ডলেও নিজের যোগ্যতা প্রমাণ করার ক্ষমতা রাখতে হবে তাকে। নবীন বা শিক্ষার্থী প্রব্রজিতদেরকে পালি ভাষা, ত্রিপিটক সহ যাবতীয় শিক্ষা দান করার দায়িত্বও ন্যস্ত থাকবে প্রচারক ও গবেষক ভিক্ষুর উপর। এক কথায়, <span>বুদ্ধধর্ম প্রচার ও সুরক্ষার জন্য এ ভিক্ষুকে সর্বদা নিবেদিত প্রাণ হতে হবে।  </span></p>
	<p class="txt"> গ) সাধক ও ভাবনাচার্য ভিক্ষু :- গহীন অরণ্যে বিবেক, বৈরাগ্যসুখ সমম্বিত হয়ে সাধনায় আত্মনিয়োগ করতঃ মার্গফল প্রত্যাশী হয়ে অবস্থান করা এ’ভিক্ষুর কর্তব্য। “গ্রামস্থ বিহারে ধ্যানমগ্ন হয়ে থাকা অপেক্ষা অরণ্য বিহারে নিদ্রা যাওয়াও ভালো” ভগবান বুদ্ধের এ উপদেশ মনে-প্রাণে বিশ্বাস রেখে অরণ্য ত্যাগের বিমুখ চিত্তের অধিকারী হতে হবে তাকে। তবে নিছক ঘুমের জন্যে তার এ’অরণ্যবাস নয়, নয় জনসাধারণ হতে শ্রদ্ধা-ভক্তি, সৎকার-সম্মান, যশ-খ্যাতি বাগিয়ে নেওয়ার জন্যে। অরণ্য ভাবনা অনুশীলনের জন্য উপযুক্ত স্থান । তথায় স্ত্রী-পুরুষ, যুবক-যুবতির শব্দে বা দর্শনে ভাবনা চ্যুত হবার আশঙ্কা নেই, এবিষয় উপলব্ধি করে নিরুপদ্রবে ও নিঝ্ঞাট পরিবেশে ভাবনা করার জন্য এই অরণ্যবাস। ভিক্ষুকে এসময় পরম আগ্রহভরে ভাবনা অনুশীলনের মাধ্যমে ক্রমে ক্রমে সমাধির উন্নতস্তরে আরোহন করতে তৎপর থাকতে হবে। যাতে করে প্রতিবেধ ধর্ম (চারি আর্যমার্গ, চারি ফল, চারি প্রতিসম্ভিদা, ত্রিবিদ্যা ও ষড়াভিজ্ঞা অহৎ) রক্ষা করা সম্ভব হয়। অন্যদিকে, <span>ভাবনায় সর্বদিকে অভিজ্ঞতা অর্জন করে নবীব ভিক্ষুদেরকে ভাবনা শিক্ষা দান করতে হবে । বিভিন্ন উৎসাহ ও অনুপ্রেরণামূলক দিক-নিদের্শনা প্রদান করে তাদেরকে ভাবনায় এগিয়ে যেতে সাহায্য করে সুদক্ষ ভাবনাচার্য হিসেবে সাফল্যের স্বাক্ষর রাখতে হবে।  </span></p>
	<p class="txt"> এভাবে ভিক্ষুদেরকে বিন্যাস করে বুদ্ধের শাসন সমুজ্জ্বল রক্ষা ও স্থায়ী করার দায়িত্বে নিয়োজিত করতে হবে। এতে ভিক্ষুগণও স্ব স্ব প্রতিভা মেধা, বুদ্ধি বিকাশের মাধ্যমে বুদ্ধের শাসন সমুজ্জ্বল ও রক্ষা করতে অবদান রাখতে সক্ষম হবেন। আমি প্রত্যাশা করবো, প্রত্যেক ভিক্ষু উপরোক্ত বিষয় গভীরভাবে উপলদ্ধি করতে সচেষ্ট হবেন। আর সঙ্ঘ প্রধানগণ বুদ্ধের শাসন সেবায় ত্রিপিটক শাস্ত্রে অভিজ্ঞ, লোকোত্তর জ্ঞানে সমৃদ্ধ এমন সুদক্ষ ভিক্ষুসঙ্ঘ গড়ে তুলতে সর্বশক্তি প্রয়োগ করবেন। গৃহীদেরও উচিত হবে, <span>এব্যাপারে নিজেদের দায়িত্ব নির্ধারণ করে বুদ্ধের শাসন সেবায় নিয়োজিত হওয়া।  </span></p>
	<p class="txt"> পরম পূজ্য বনভন্তের আজীবন আবাসস্থল রাজবন বিহারকে উপরোক্ত প্রশিক্ষণের (৪নং এ বর্ণিত ব্যতীত) আদর্শ স্থানে রূপান্তরিত করা উচিত বলে মনে করি আমি। সেভাবে পদক্ষেপ গ্রহণ করা হলে সুদক্ষ ভিক্ষুসংঘ গড়ে তুলতে রাজবন বিহার একটি অনন্য প্রতিষ্ঠান হতে পারে। আর এতদঞ্চলে বুদ্ধধর্ম চর্চা, গবেষনা করার জন্য রাজবন বিহার বিখ্যাত পীঠস্থান হিসেবেও সগৌরবে মহিমান্বিত হবে। জ্ঞান অন্বেষায় দেশ-বিদেশ থেকেও অনেকেই ছুটে আসবে রাজবন বিহারে, সন্দেহ নেই । আশার বিষয়, রাজবন বিহারকে একটি বিখ্যাত মহাবিহার এবং বুদ্ধধর্ম চর্চা, গবেষণা করার অনন্য প্রতিষ্ঠানে পরিণত করতে সম্প্রতি একটি মহাপরিকল্পনা গ্রহণ করা হয়েছে। এখন সেই মহাপরিকল্পনা বাস্তবায়নের মাধ্যমে রাজবন বিহারকে সুদক্ষ ভিক্ষুসঙ্ঘ গড়ে তোলার ও বুদ্ধধর্ম চর্চা, <span>গবেষণার সুতিকাগারে রূপান্তিরিত করতে সবাইকে এগিয়ে আসতে হবে। আর সেটা করা সম্ভব হলে পরম পূজ্য বনভন্তের এতদঞ্চলে বুদ্ধের শাসন সমুজ্জ্বল ও স্থায়ী করার প্রচেষ্টা শতভাগ পরিপূর্ণ হবে। আমি সেরূপ পরিপূর্ণতার প্রত্যাশা করি মনে-প্রাণে ।  </span></p>
	</div>
	<div class="react">
	</div>
	</div>
	<h1 class="title">ভদন্ত প্রজ্ঞালংকার মহাস্থবিরের সংক্ষিপ্ত জীবনালেখ্য</h1>
	<div class="post_box">
	<div class="post_txt">
	<p class="txt"> বর্তমান বিশ্ব বৌদ্ধ জগতে আধ্যাত্মিক সাধন ভূবনে যিনি এক উচ্চতম মর্যাদার আসনে সমাসীন এবং যাঁকে নিয়ে আজ মানব সমাজ ধন্য তিনি দেব-মানবের পূজ্য শ্রাবকবুদ্ধ সাধনানন্দ মহাস্থবির (বনভন্তে)। পূজ্যম্পদ বনভন্তের ভিক্ষু শিষ্যের মধ্যে প্রথম তথা সর্বজ্যেষ্ঠ শিষ্যটি হলেন শ্রদ্ধেয় শ্রীমৎ প্রজ্ঞালংকার মহাস্থবির। এরূপ দুর্লভ পদের অধিকারী হওয়া নিঃসন্দেহে গৌরবের বিষয়। বহুজন্মের কৃত পুণ্য ও বিরল পারমী পরিপূরণের সুফলই বলতে হয়। এমনি পুণ্যশ্লোকা সাংঘিক ব্যক্তিত্ব ভদন্ত প্রজ্ঞালংকার মহাস্থবির’র জীবনালেখ্য তুলে ধরার সামন্যতম প্রচেষ্টা আমার এ লেখনিতে। জানি না এ'প্রচেষ্টায় কতটুকু সফলকাম হবো; <span>আমার অদক্ষ হাতের ছোঁয়ায় তাকে কিভাবেই-না উপস্থাপন করতে যাচ্ছি পাঠক- পাঠিকার সম্মুখে।  </span></p>
	<p class="txt"> জন্ম-জনপদ- আকাশের হেলান দিয়ে ঘুমায় দিগন্ত বিস্তৃত পাহাড়ের সারি। আকাশের নীল ছুয়ে যাওয়া সবুজের সমাবেশ, খরস্রোতা চেঙ্গী নদীর কলতান। এ'যেন প্রকৃতির সমোহিত মায়ালোক। সব সৌন্দর্যের পসরা স্কুলে পড়েছে যেন। প্রকৃতির অকৃপন হাতে গড়া এরূপ নৈসর্গিক সৌন্দর্যের লীলা নিকেতন খাগড়াছড়ি পার্বত্য জেলা। জেলা সদর হতে ১৩ কিলোমিটার দক্ষিণে অবস্থিত ছায়া-সুনিবিড় একটি চাকমা পল্লীগ্রামের নাম “গামারীঢালা”। সেই গ্রামের এক মধ্যবিত্ত চাকমা পরিবারে ১৯৫১ সালের ৮ ফেব্রুয়ারী, রোজ বৃহস্পতিবার, এক শুভক্ষণে জন্ম গ্রহণ করেন বীরলোচন চাকমা (বর্তমানে শ্রীমৎ প্রজ্ঞালংকার মহাস্থরিব)। তাঁর পিতার নাম জেরবুয়াধন চাকমা, মাতার নাম বড়চোগী চাকমা। পিতা-মাতা প্রাণের প্রত্যাশা পুত্র সন্তান লাভ করে আনন্দে উৎফুল্ল হলেন। পুত্রের নিষ্পাপ কচিমুখ দেখে তাদের সর্ব শরীর পুলকে ঝকার দিয়ে উঠল। মনে-প্রাণে সে-কী এক আনন্দ, প্রীতি সুখের হিল্লোল বইতে লাগল। পুত্রের জন্যে বাঁধভাঙ্গা স্নেহের উৎস উছলিয়ে উঠল বাপ-মায়ের অন্তরে। জন্মের পর নামকরণ করা হল বীরলোচন চাকমা। আট (৪ ভাই, ৪ বোন) ভাই-বোনের মধ্যে বীরলোচন হলেন দ্বিতীয়, তবে ভাইদের মধ্যে প্রথম। চাকমা গোজাগত পরিচয়ে বাবুরা গোজা, গঝাল্যা গোষ্ঠির বংশজাত সন্তান তিনি। পুত্র সন্তানের মধ্যে প্রথম হওয়ায় তাঁকে নিয়ে মা- বাবার আলাদা একটা টান ও বাড়তি প্রত্যাশা ছিল বরাবরই। ছায়া-ঢাকা, <span>পাখি-ডাকা শ্যামল অরণ্যানীর অফুরন্ত শশাভায় ঋদ্ধ গামারীটালা গ্রামে শিশু বীরলোচন শশী-কলার ন্যায় বর্ধিত হতে লাগল।  </span></p>
	<p class="txt"> বাল্যকাল ও শিক্ষা জীবন :- ছোটকাল থেকেই বীরলোচন চাকমা ছিলেন শান্ত এবং গম্ভীর প্রকৃতির; স্বভাব ছিল তাঁর আত্মপ্রত্যয়ী ও দৃঢ় মনোবলের অধিকারী। সময়ের পরিক্রমায় বালক বীরলোচনের প্রাথমিক বিদ্যালয়ে ভর্তি হবার সময় ঘনিয়ে এল। ছেলেকে সু-শিক্ষায় শিক্ষিত করতঃ সমাজে সুপ্রতিষ্ঠিত করাতে স্থানীয় গামারীঢালা প্রাথমিক বিদ্যালয়ে ভর্তি করিয়ে দিলেন সুযোগ্য পিতা-মাতা। সালটা ছিল ১৯৬২। “বাল্যশিক্ষা” ও সদ্য কেনা শ্লেট নিয়ে শুরু হয় তার ছাত্র জীবনের হাতেখড়ি। ছাত্রাবস্থায় বেশ বিনয়ী ও মেধাবী ছিলেন বলে জানা যায়। বালক স্বভাব দুষ্টুমী, হৈচৈ, ঝগড়া-ঝাটি করতেন না। দল বেঁধেও চরতেন না। সেই ছেলেবেলা অবস্থায়ও বেশি কথা বলার দোষ ছিল না তার। কৃতিত্বের সাথে প্রাথমিক বিদ্যালয়ের পাঠ শেষ করলে পিতা-মাতা তাঁকে ভর্তি করে দেন মাইচছড়ি উচ্চ বিদ্যালয়ে। এভাবে ১৯৬৮ সালে মাইচছড়ি উচ্চ বিদ্যালয়ে শুরু হয় তার উচ্চ বিদ্যালয়ের ছাত্র জীবন। আর তিনিও বাল্যকাল পিছনে ফেলে পা রাখেন কৈশোরে। তবে কৈশোরের দুরন্তপনা তার কাছে ছিল সম্পূর্ণ অনুপস্থিত। “শিক্ষা ও মেধা-ই মানুষের সবচেয়ে বড় সম্পদ”- এ' কথা মনে রেখে তিনি (সেই বয়সেও) শিক্ষার প্রতি ছিলেন নিষ্ঠাবান অনুরাগী ও আন্তরিক। রীতিমত পাঠাভ্যাস, নিয়মানুবর্তিতা ছিল তার ছাত্র জীবনের বৈশিষ্ট্য। চঞ্চল ঝর্ণার স্বচ্ছ জলে অবগাহন করলে শরীর ও মনে যেমন কোমল প্রশান্তি আসে, তেমনি বিদ্যার নদীতে সাঁতার কেটে ছাত্র-ছাত্রীরা লাভ করে থাকে এক অনির্বচনীয় আনন্দ। বীরলোচন চাকমাও সেই আঙ্গিকে বিদ্যা অর্জনে সচেষ্ট থাকেন। আর কেবলমাত্র বিদ্যালয়ের সিলেবাস অনুযায়ী বিদ্যাতে সীমাবদ্ধ না থেকে সময়োপযোগী জ্ঞান-বিজ্ঞানের রাজ্যে বিচরণ করতঃ বিভিন্ন বিদ্যা, <span>জ্ঞান আহরণ করতে প্রয়াস চালিয়ে যান। ১৯৭৪ সালে মাইচছড়ি উচ্চ বিদ্যালয় হতে কৃতিত্বের সাথে মেট্রিক পাশ করা কম গৌরবের ছিল না। এরূপ গৌরবময় সাফল্যের পরও তিনি আর উচ্চ শিক্ষার দিকে অগ্রসর হতে পারেন নি। কারণ তখনো পশ্চাদপদতার আঁধারে ঢাকা খাগড়াছড়িতে সরকারী কোন কলেজ ছিল না। ফলে বীরলোচন চাকমাকে এখানেই ছাত্র জীবনের ইতি টানতে হয় ।  </span></p>
	<p class="txt"> যৌবনকাল :- পরিবারের বড় ছেলে হিসেবে এবার তাঁকে মা-বাবাকে সাহায্য করতে স্বীয় জমিতে চাষাবাস করার কাজেও ভূমিকা রাখতে হলো। অন্যদিকে পাড়ার শিক্ষিত ছেলে হিসেবেও বিভিন্ন সামাজিক কর্মকাণ্ডে ডাক পড়তো তার নাম। একজন শিক্ষিত, ছেলে হিসেবে ও সচেতন যুবক হয়ে সে-সব ডাকে কী- আর সাড়া না দিয়ে পারা যায়? ফলশ্রুতিতে নানা সামাজিক ও সাংগঠনিক কাজে নিয়োজিত হতে হয় তাকে। এ জনসেবামূলক কাজে অবতীর্ণ হতে গিয়ে তাকে অনেক তরুণ-তরুণীর সান্নিধ্যে আসতে হল। তাদের সাথে আলাপ-আলোচনা, কথাবার্তা ও মেলামেশা করতঃ এক সাথে দলবেঁধে কাজ করার দিকে পা বাড়াতে হল । যদিও সেটা ছিল তার স্বভাব বিরুদ্ধ কাজ। সেভাবে তরুণ-তরুণীদের সংস্পর্শে এসে বীরলোচন চাকমার মনও রাঙিয়ে ওঠে যৌবনের রঙে। যেন দক্ষিণা-সমীরণে মনে জেগে ওঠে যৌবনের হিল্লোল। এমতাবস্থায় সংসার ধর্ম পালন করার মোহে ক্ষণকালের জন্য আচ্ছন্ন হয়ে পড়েন। তবে অল্প- কিছু দিনের মধ্যেই সেই প্রলোভন হতে নিজেকে মুক্ত করে আনতে সমর্থ হন তিনি। ধূলিলিপ্ত পাখি যেমন ডানা ঝেড়ে নিয়ে ধূলিমুক্ত হয়। আর জন্মান্তরের নৈক্রম্য পারমীর সংস্কার জাগ্রত হয়ে সংসারের প্রতি তার মন উড়ু উড়ু ভাব, <span>বিরাগের সঞ্চার হয় দারুণভাবে। তাই গৃহত্যাগের বা প্রব্রজ্যা গ্রহণের এক উদগ্র আকাঙ্খ জাগে মনে।  </span></p>
	<p class="txt"> প্রব্রজ্যা জীবন :- ভগবান বুদ্ধ বলেছেন- “সম্বাধো ঘরাবাসো অভোকাসোপক্জ্জা”। গৃহবাস বিঘ্নসংকুল, ঝামেলাপূর্ণ আর প্রব্রজ্যা জীবন মুক্ত আকাশের ন্যায় বাধাহীন। বীরলোচন চাকমা যেন বুদ্ধের সুললিত কণ্ঠে শুনতে পান সেই বাণী । প্রব্রজিত জীবন সম্বন্ধে এরূপ পুলকিত ধ্বনি তাঁকে গৃহত্যাগের ডাক দিতে থাকে ক্রমাগত। সিদ্ধান্ত নেন মুক্তি মশালের দিগন্ত উচ্ছ্বসিত প্রভায় নিজেকে প্রভান্বিত করতে প্রব্রজ্যা গ্রহণ করবেন। সংসার দুঃখে নিজেকে সঁপে দেবেন না। বনের পাখী বনেই রমিত হয়, বন্ধ খাঁচায় রমিত হয় না। কাল বিলম্ব না করে তিনি মা- বাবাকে স্বীয় মনোবাঞ্চা জানায়ে দিয়ে প্রব্রজ্যা গ্রহণে অনুমতি প্রদানের প্রার্থনা করেন। পুত্রের মুখে গৃহত্যাগ করে প্রব্রজ্যা গ্রহণ করার কথা শুনে মা-বাবা কিংকর্তব্যবিমূঢ় হয়ে পড়লেন। প্রিয় পুত্র এ-কী বলে! কিভাবে এ অনুমতি প্রদান করবে তারা? মা-বাপের মন বলে কথা! পুত্র তাদেরকে সারা জীবনের জন্য ছেড়ে চলে যাবে-এটা ভাবতেই তারা সবকিছু অন্ধকার দেখলেন। যেই পুত্র-কন্যাকে তারা স্বীয় জীবনের চেয়ে ভালোবাসেন, প্রিয় ও আদরের বলে জানেন এবং তাদের বিহনে নিজের জীবন বিপন্ন বলে মনে-প্রাণে মানেন, সেই একান্ত প্রিয় সন্তানের মধ্যে জ্যেষ্ঠ পুত্র কিনা সব সম্পর্ক ছিন্ন করে প্রব্রজ্যা নিতে চাইছে। আহা! মা-বাবার মন কি সহজে পুত্রকে ছেড়ে দিতে চায়? অন্যদিকে পুত্রও অনড়, সে কিছুতেই গৃহবাসে থাকবে না। তাই পুত্রের মঙ্গল চিন্তা করে পিতা-মাতা তাঁকে প্রব্রজ্যা গ্রহণের অনুমতি প্রদান করেন। মোদের পুত্র প্রব্রজ্যা গ্রহণ করে সংসার দুঃখ থেকে মুক্ত হবে, পরম সুখী হবে' এ' <span>আশায় পুত্র বিচ্ছেদের অনেক কষ্ট বুকে চেপে রেখে মেনে নেন পুত্রের একান্ত সিদ্ধান্ত। মা-বাবা হতে প্রব্রজ্যা গ্রহণের অনুমতি পেয়ে বীরলোচন চাকমা যেন আকাশের চাঁদ হাতে পেলেন। অভীষ্ট আশা পরিপূর্ণ হল। এবার শুরু নির্বাচনের পালা।  </span></p>
	<p class="txt"> দুঃখমুক্তি লাভের ইচ্ছা বক্ষে ধারণ করে যখন প্রব্রজিত হওয়া, স্বভাবতই মুক্তিমার্গে সুপ্রতিষ্ঠিত, অহৎ সর্বজন পূজ্য বনভন্তেকে গুরু হিসেবে বেছে নেন তিনি। প্রব্রজ্যা গ্রহণের শুভদিন নির্ধারিত হল ২৮শে নভেম্বর ১৯৭৭ খ্রীষ্টাব্দ, ১২ই অগ্রহায়ণ ১৩৮৪ বঙ্গাব্দ, ২৫২১ বুদ্ধাব্দ, রোজ সোমবার। নির্ধারিত দিনে বিকাল ৫.১৫ মিনিটে বীর লোচন চাকমা দেব-মানবের পূজ্য বনভন্তের নিকট প্রব্রজ্যা-ধর্মে দীক্ষিত হন। তখন তাঁর বয়স ছিল ২৬ বছর। পূর্ণ ভরা যৌবনে তিনি নির্লিপ্ত, নিরাসক্ত ও পরিশুদ্ধ জীবনাচারে আত্মসমর্পিত হলেন। লোকোত্তর জ্ঞানাধিকারী গুরু প্রিয় শিষ্যের নাম রাখলেন “প্রজ্ঞালংকার শ্রামণ” । প্রজ্ঞায় যার অলংকার- সেই প্রজ্ঞালংকার। বলা বাহুল্য যে, নির্বাণ লাভের জন্যে এ' প্রজ্ঞাই সর্বাপেক্ষা গুরুত্বপূর্ণ। প্রজ্ঞালংকার শ্রামণ্য-ধর্মে অধিষ্ঠিত হয়ে শীল-সমাধি-প্রজ্ঞা বিমণ্ডিত জীবন গঠনে বিশেষভাবে মনোযোগী হয়। শ্রামণদের প্রতিপাল্য দশশীল, পঁচাত্তর সেখিয় ধর্ম প্রভৃতি বিষয়ের প্রতি তার অপ্রমাদ লক্ষ্যণীয়। অন্য যে কোন শ্রামণ হতে তার কথন, ভাষণ, আচরণ দোষমুক্ত। বিশেষতঃ তাঁর বাক সংযম অত্যন্ত প্রশংসনীয়; এ সবের কারণে অল্প কয়েক দিনের মধ্যে তিনি গুরুর নিকট হতে বেশ স্নেহ ও প্রীতিধন্য লাভে সমর্থ হন। অপরদিকে গুরু শিষ্যের মধ্যে তিনিই প্রথম সুশিক্ষিত শিষ্য। তার আগে কোন সুশিক্ষিত যুবক আজীবনের জন্যে গুরুর নিকট শিষ্যত্ব গ্রহণ করেনি। হিতকামী গুরুর তীক্ষ পর্যবেক্ষণে, স্নেহ ও কঠোর অনুশাসনে প্রজ্ঞালংকার শ্রামণ নিজেকে সর্ব বিষয়ে সুগঠিত, দক্ষ করতঃ বুদ্ধ শাসনের উপযোগী করে গড়ে তুলতে লাগলেন। সাথে সাথে প্রব্রজ্যা জীবনের পবিত্র, <span>অনাবিল আনন্দানুভব করতে যত্নশীল থাকেন। এ ভাবেই কেটে যেতে লাগল তার প্রব্রজিত জীবনের দিনগুলো।  </span></p>
	<p class="txt"> উপসম্পদা লাভ :- প্রজ্ঞালংকার শ্রমণের জীবন পথে নেমে আসলো আরেকটা শুভ মুহূর্ত। এক বছরাধিক প্রব্রজিত জীবন অতিবাহিত করার পর তাঁকে উপসম্পদা প্রদানের সিদ্ধান্ত গৃহীত হয়। উপসম্পদার তারিখ ২১শে জানুয়ারি ১৯৭৯ খ্রিষ্টাব্দ। কর্মসূচী অনুযায়ী প্রস্তুতি চলতে লাগল। ক্রমে এলো সেই মহান শুভ দিন। ১৯৭৯ খ্রিষ্টাব্দের ২১শে জানুয়ারি, ১৩৮৫ বঙ্গাব্দের ৭ মাঘ, ২৫২২ বুদ্ধাব্দ, রোজ রবিবার। বিকাল ৫.৩০ মিনিটে বাংলাদেশের বৌদ্ধ সমাজের গৌরব, সাংঘিক পুরোধা, শ্রাবকবুদ্ধ বনভন্তে প্রমুখ মহা ভিক্ষুসঙ্ঘে উপস্থিতিতে কর্ণফুলি হ্রদের উপর বাঁশ দিয়ে বিশেষভাবে নির্মিত ভাসমান উদক সীমা’য় প্রজ্ঞালংকার শ্রমণের শুভ উপসম্পদা কার্য সুসম্পন্ন হয়। সেই পুণ্য তিথিতে যোগদান করতে (তার) গুণগ্রাহী অনেক উপাসক-উপাসিকা ছুটে আসেন রাজবন বিহারে। এই উপসম্পদা প্রাপ্তির মাধ্যমে প্রজ্ঞালংকার শ্রামণ ভিক্ষুত্বে অভিষিক্ত হলেন। এবার তাঁর নাম হল শ্রীমৎ প্রজ্ঞালংকার ভিক্ষু। উপসম্পদা লাভ করে তিনি বুদ্ধের মহান সঙ্ঘে সদস্য হিসাবে অন্তর্ভূক্ত হলেন। বুদ্ধবংশে পুনর্জন্ম হলো তার। তিনি এখন বুদ্ধপুত্র। ভিক্ষু জীবনে প্রবেশ করে তিনি উপলব্ধি করলেন, শ্রামণ্য জীবনের ক্ষুদ্র গণ্ডি থেকে এবার ভিক্ষুত্বের বৃহৎ গণ্ডিতে পদার্পণ করেছেন। এখন হতে আত্ম-পর হিতে অশেষ অবদান রাখতে হবে তাকে। তজ্জন্য নিজের জ্ঞানের পরিধি বাড়াতে হবে, ‘বিনয়ানুশাসন' মতে জীবন যাপন করতে হবে। এ উদ্দেশ্যকে গুণে গুণান্বিত হতে সচেষ্ট থাকেন এবং পিটকীয় জ্ঞান অর্জনের জন্য যত্নবান হন। সবার সাথে তাঁর অমায়িক ব্যবহার, মিতভাষী ও বিনয়ের প্রতি অসাধারণ গারবতা এবং সুবাধ্যতা প্রভৃতি গুণে তিনি গুরুর স্নেহ সান্নিধ্য লাভ করেন বেশ ভালোভাবেই। পরম কল্যাণমিত্র গুরুদেব শিষ্যকে উপযুক্ত করে গড়তে স্বীয় জ্ঞান ভাণ্ডার উজার করে দিলেন। এভাবে ভিক্ষু প্রজ্ঞালংকার তার নবজীবনের যাত্রা- অনন্ত জ্ঞানের দিকে এগিয়ে যেতে শুরু করেন। আর কয়েক বছরের মধ্যে নিজের জীবনকে বহু অভিজ্ঞতায় ঋদ্ধ, জ্ঞাত শক্তিতে শাণিত করতে সমর্থ হন। স্বচ্ছ কাঁচখণ্ড যেমন সুবর্ণের সংঘর্ষে মরকত মণির বর্ণ ধারণ করে স্বীয় ঔজ্জ্বল্য প্রকাশ করে। এক সময় গুরুদেবের মুখেও শিষ্য সম্বন্ধে প্রশংসিত বাক্য উচ্চারিত হতে থাকে। এর চেয়ে আনন্দদায়ক বিষয় আর কি হতে পারে একজন শিষ্যের জীবনে। গুরু কর্তৃক প্রশংসা বাক্যে সিক্ত হলেও বিনয়ী এ '<span>ভিক্ষু কারোর সাথে রূঢ় ব্যবহার করেননি। নিজেকে জাহির করার দিকে মনোযোগী হননি। তারপরও স্বীয় যোগ্যতা বলে তিনি রাজবন বিহারে দ্বিতীয় গুরুত্বপূর্ণ ভিক্ষু হিসেবে আত্মপ্রতিষ্ঠা লাভ করেন সহসা। ভিক্ষুসঙ্ঘে সকল সদস্য ও দায়ক-দায়িকাগণ তাঁর কর্মদক্ষতায় মুগ্ধ। গুরুও তার উপর বেশ কিছু গুরুত্বপূর্ণ দায়িত্ব অপর্ণ করে নিশ্চিন্তে থাকেন।  </span></p>
	<p class="txt"> বলা অপ্রাসঙ্গিক হবে না ভদন্ত প্রজ্ঞালংকার ভিক্ষুর জীবন সাধনা নানামুখী ব্যঞ্জনায় পরিপূর্ণ। সংযত ও বিনয়াকুল জীবন যাপনের সাথে সাথে তিনি নিজকে পিটকীয় জ্ঞানেও করেছেন সমৃদ্ধ। বিভিন্ন ধর্মীয় অনুষ্ঠানসমূহে পূজ্য বনভন্তের পার্শ্বেই শোভা পেতো তাঁর সরব উপস্থিতি। যেন পূজ্য বনভন্তের শরীরের পিছু ধাওয়া ছায়া। সে সব অনুষ্ঠানে সমবেত দায়ক-দায়িকাগণকে পঞ্চশীল প্রদান করা সহ দানোৎসর্গ, সূত্রপাঠ করার দায়িত্ব বর্তাতো তার উপর। এটা জোর দিয়ে বলা যায়, তার সুললিত কণ্ঠ ও বিশুদ্ধ প্রাঞ্জল উচ্চারণ হাজার হাজার দায়ক-দায়িকাকে বিমুক্ত করতো, অনুষ্ঠানের মান বৃদ্ধি করতে বহুলাংশে। তাঁর এ দক্ষতা দেখে পূজ্য বনভন্তেও চমৎকৃত হন। আর তাঁকে দিয়ে বিভিন্ন ধর্মীয় পুস্তক হতে সংগৃহীত উপদেশ ও পালি সূত্র রেকর্ডিং করায়ে নেন এবং নানা অনুষ্ঠান সমূহেও প্রতিদিন আসা দায়ক-দায়িকাবৃন্দকে সেগুলো বাজিয়ে শুনান আগ্রহ ভরে। এতো গুণ থাকার পরও তিনি কোনদিন আত্মশ্লাঘামূলক কোন কথা বা আচরণ করতেন না। সে ব্যাপারে কারোর সামনে কোন তেজও দেখাতেন না। হুমায়ূন আহমেদ তার একটি উপন্যাসে লেখেছেন- “তেজ দুই প্রকারের। মুখের তেজ আর কাজের তেজ। যাদের মুখের তেজ থাকে তাদের কাজের তেজ থাকে না। যাদের কাজের তেজ থাকে। তাদের মুখে কোন তেজ থাকে না।” ভদন্ত প্রজ্ঞালংকার ভিক্ষুর বেলায়ও এ' <span>কথা সম্পূর্ণ সত্য।  </span></p>
	<p class="txt"> ভিক্ষু বয়স বাড়ার সাথে সাথে ভদন্ত প্রজ্ঞালংকার মহোদয়ের দায়িত্বও বেড়ে যায় বহুলাংশে। তার ভিক্ষুত্ব বয়স দশ বর্ষ পূর্ণ হলে বা স্থবির স্তরে উন্নীত হলে তাঁকেই বন বিহারে প্রব্রজ্যা গ্রহণেচ্ছুক সবাইকে প্রব্রজ্যা প্রদান করতে হতো। পূজ্য বনভন্তে তখন কেবল প্রব্রজ্যা গ্রহণের অনুমতি দিতেন নিজে প্রব্রজ্যা প্রদান করতেন না। এটা নির্দ্বিধায় বলা যায়, বর্তমানে পূজ্য বনভন্তের শিষ্যসঙ্ঘে মধ্যে যারা স্থবির (বা স্থবিরত্বে উপনীত) হয়েছেন, বিভিন্ন শাখা বন বিহারের অধ্যক্ষ ও সাংঘিক কাজে বিশেষ দায়িত্ব পালন করে যাচ্ছেন, তাদের প্রায় জনেরই দীক্ষাচার্য হলেন ভদন্ত প্রজ্ঞালংকার মহাস্থবির মহোদয়। আলোচ্য জীবনালেখ্যর লেখক, এ' অধমের দীক্ষাচার্যও হলেন শ্রদ্ধেয় ভন্তে মহোদয়। সে সময় তিনি শুধু দীক্ষা প্রদানই করতেন না, অনুশাসন করার কর্তব্যভারও তাকেই বহন করতে হতো। আর সে সব ক্ষেত্রে তাঁর উল্লেখযোগ্য ভূমিকা অনন্যই বলতে হয়। অনুশাসন করতে গিয়ে তিনি গতানুগতিক নিয়মের মতো কঠোর, রুক্ষ ভাব দেখাতেন না, কথাও বেশি বলতেন না। তারপরও নিজের সর্ববিধ সংযত আচার-<span>আচরণ ও মিতব্যয়ীভাবের দ্বারা নতুনদের জীবন চলার পথে অনুপ্রেরণার উৎস এবং অনুকরণীয় হিসেবে প্রতিভাত হতেন।  </span></p>
	<p class="txt"> এখানে ছোট্ট একটি কথা, যে কথাটি না বললে নয়। অথবা না বলার লোভ সামলাতে পারছি না। তাঁর সেই অল্প ও ধীরে কথা বলা রীতি নিঃসন্দেহে আমাদের সবার খুবই ভালো লাগতো। তবে সেটা মাঝে মাঝে অন্যদের কাছে কিছু ভোগান্তির কারণ হিসেবে দাঁড়াতো। এ প্রসঙ্গে আমার একটা অভিজ্ঞতার কথা অবতারণা করছি। ১৯৮৯ সালের কথা। তখন আমি শ্রামণ । জনা পনের স্থায়ী শ্রামণদের মধ্যে দু'জন শ্রামণের সাথে আমার বেশ আন্তরিক সখ্যতা গড়ে ওঠে। আমরা তিন জন মিলেমিশে পাশাপাশি থাকতাম। খাওয়া-দাওয়া, স্নান কর্মাদিও করতাম এক সাথে। একদা আমাদের সাবানের অভাব দেখা দিল প্রখতভাবে। তখন তো আর বর্তমান সময়ের ন্যায় ঠিকমতো দানীয় সামগ্রী মিলতো না । মনে পড়ে একবার আমরা দু'তিনদিন সাবান ছাড়া স্নান কার্য সেরে নিই। আর কদিন সেভাবে চলে? সিদ্ধান্ত নিলাম শ্রদ্ধেয় প্রজ্ঞালংকার ভন্তে র কাছ থেকে সাবান খুঁজে নেবো। সে সময় কোন জিনিস প্রয়োজন হলে হয় পূজ্য বনভন্তের নিকট সরাসরি চাইতে হতো; নতুবা শ্রদ্ধেয় প্রজ্ঞালংকার ভন্তের কাছ থেকে চেয়ে নিতে হতো। তাদের ছাড়া অন্য কারো কাছে কোন দানীয় জিনিস জমা থাকতো না। পূজ্য বনভন্তের নিকট চাইবার সাহস হতো না বলে আমরা প্রজ্ঞা ভন্তেকেই বেছে নিই। আর সে দায়িত্ব পড়ল আমার উপর। মোটামুটি সাহস সঞ্চার করে আমি ভোজনশালায় গিয়ে প্রজ্ঞালংকার ভন্তেকে বন্দনা করলাম এবং বললাম- ভন্তে, কয়েকদিন যাবত সাবান ছাড়া স্নান করছি আমরা। আপনার নিকট যদি সাবান জমা থাকে, আমাকে দু'য়েকটা সাবান দিন। ভন্তে তো নীরব- নিশ্চুপ, কিছুই বলছেন না। 'হ্যাঁ' অথবা না’ এ দুটির মধ্যে যেকোন একটি শোনার জন্য আমি বসে থাকি ভন্তের পদপাশে। ভন্তের মুখ হতে কোন শব্দ বের না হলে আমি বিব্রত হয়ে পড়লাম, সংকোচ বোধ এসে চেপে ধরল আমাকে। ভাবতে থাকি, আস্তে করে চলে যাবো নাকি? আবার সেটা করা তো অভদ্রতা পর্যায়ে পড়বে। কিন্তু এভাবে কতক্ষণ থাকবো? না পারছি বসে থাকতে, না পারছি চলে যেতে। অনেকক্ষণ পর ভন্তে আসন হতে উঠে এসে আলমিরা খুললেন আলতো করে। আর তিনটি ‘লাইফবয় সাবান বের করে দিলেন। আমি সাবান তিনটি নিয়ে বন্ধু শ্রামণদের কাছে ফিরে গেলাম সহসা। আমার হাতে তিনটি ‘লাইফবয়’ সাবান দেখে তারা বলে উঠলো, সে- কী সবগুলো লাইফবয় সাবান? একটা ‘লাক্স সাবান নিয়ে আসতে পারলে না। সঙ্গে সঙ্গে আমি বললাম- “বলা তো খুবই সহজ। তোমরা একবার গিয়ে দেখই-না। এ লাইফবয় সাবানগুলো পেতে আমার অবস্থা বারটা বেজে গিয়েছিল জানিস! ভন্তে প্রথমে যেরূপ নির্লিপ্তভাব দেখায়ে ছিলেন, আমি তো লজ্জায় খালি হাতে ফিরে আসতে চেয়েছিলাম। বড়দের সামনে নিজের অসন্তোষভাব দেখাতে নেই বলে সেটা করিনি। অনেকক্ষণ অপেক্ষা করার পর এগুলো ভাগ্যে জুটেছে বুঝেছি। লাক্স সাবান হতে এগুলো অনেক উত্তম মনে করো । অবশ্য পরম সৌভাগ্যের চিহ্ন হিসেবে এগুলো ব্যবহার না করে সযতনে রেখে দেয়া উচিতই মনে করি।” অমনি এক গাল হাসি দিয়ে আনন্দানুভব করলাম তিনজনে মিলে। তথাপি আমি বলব যে, শ্রদ্ধেয় প্রজ্ঞালংকার ভন্তে র এ' <span>গাম্ভীর্য ভাবটুকু অবশ্যই একটা মহাগুণ। এবম্বিধ নানা গুণে তিনি পূজ্য বনভন্তের শিষ্যসঙ্ঘের মধ্যে সবার মধ্যমণি হয়ে উঠেন। নিজেকে বিরাট আসনে সুপ্রতিষ্ঠিত করেন এবং রাজবন বিহারে অত্যন্ত করিৎকর্মা সাংঘিক ব্যক্তিত্বে পরিণত হন।  </span></p>
	<p class="txt"> বিহার অধ্যক্ষ পদ লাভ :- পরম পূজ্য বনভন্তের নিরলস ধর্ম প্রচারের ফলে বৃহত্তর পার্বত্যাঞ্চলে সদ্ধর্মের পুনর্জাগরণ সৃষ্টি হয় দারুণভাবে। ভন্তে র দেশনায় অনুপ্রাণিত হয়ে ৯০ দশক হতে স্বতঃস্ফূর্তভাবে গড়ে উঠতে থাকে শাখা বন বিহার । তারই ধারাবাহিকতায় ১৯৯৪ সালে খাগড়াছড়ির আপামর বৌদ্ধ জনসাধারণের প্রচেষ্টায় জেলা সদরে (মূল শহর হতে ৩ কি.মি. উত্তরে) প্রতিষ্ঠিত হয় “ধর্মপুর আর্যবন বিহার” । খাগড়াছড়ি পার্বত্য জেলা সদরের বিহার হিসাবে প্রতিষ্ঠা লগ্ন থেকে বিহারটি রাজবন বিহারের অন্যতম প্রধান শাখাবন বিহার হিসাবে স্বীকৃতি লাভ করে। এই গুরুত্বপূর্ণ বিহারকে সুষ্ঠুভাবে পরিচালনা এবং সেখানকার দায়ক-দায়িকাবৃন্দকে পূজ্য বনভন্তের আদর্শ, সদ্ধর্মের বাণী বুঝিয়ে দিয়ে ধর্মত জীবন যাপনে উদ্বুদ্ধ করতে প্রয়োজন একজন প্রাজ্ঞ, অভিজ্ঞ ও সুদক্ষ ভিক্ষুর। এসব বিষয় বিবেচনায় ভদন্ত প্রজ্ঞালংকার মহাস্থবিরকে অধ্যক্ষ হিসেবে বেঁচে নেয়া হয় এবং সেখানকার দায়ক-দায়িকাদেরও সেটাই একান্ত ইচ্ছা বা প্রার্থনা। তারা পূজ্য বনভন্তের নিকট ভদন্ত প্রজ্ঞালংকার স্থবিরকে তাদের বিহারে অধ্যক্ষ হিসেবে পেতে প্রার্থনা করেন। পূজ্য ভন্তেও শিষ্যের যোগ্যটা জেনে সেই প্রার্থনা অনুমোদন করতঃ ফাং করে নিয়ে যেতে নির্দেশ দেন। এবার খাগড়াছড়ি দায়ক-দায়িকারা অত্যন্ত খুশি ও আনন্দের সাথে প্রজ্ঞালংকার স্থবির মহোদয়কে ধর্মপুর আর্যবন বিহারে অধ্যক্ষ হিসেবে ফাং করেন সশ্রদ্ধ চিত্তে। উপরোক্ত বিষয় সমূহ অবগত হয়ে তিনিও ফাং গ্রহণ করেন। সঙ্গে সঙ্গে মধুর স্বরে 'সাধু সাধু সাধু' ধ্বনিতে প্রকম্পিত হয় চারপাশ। অনাবিল প্রীতি ও প্রসন্নতায় ভরে উঠে দায়ক-দায়িকাবৃন্দের অন্তরজগৎ। এ' ভাবে ২৭-০১-১৯৯৫ সালে পরম পূজ্যস্পদ বনভন্তে প্রমূখ অনুত্তর পুণ্যক্ষেত্র ভিক্ষুসঙ্গের উপস্থিতিতে ধর্মপুর আর্যবন বিহারের দানোৎসর্গ ও বিহার অধ্যক্ষ বরণ অনুষ্ঠান সুসম্পন্ন হয়। আর প্রজ্ঞালংকার স্থবিরের শুরু হয় সদ্ধর্ম প্রচারের এক নব যাত্রা। খাগড়াছড়িবাসীদের মাঝে বুদ্ধের মৌলিক শিক্ষা ও পূজ্য বনভন্তের মহান আদর্শকে ছড়িয়ে দেবার আন্তরিক প্রচেষ্টা। সে-ই হতে অদ্যাবধি অধ্যক্ষের পদ অলংকৃত করে তিনি আপন অভিজ্ঞতা ও স্বপ্নের মাধুরী দিয়ে “ধর্মপুর আর্যবন বিহার” <span>এবং সদ্ধর্ম পিপাসু নর-নারীকে সদ্ধর্মের পথে এগিয়ে নিয়ে যেতে দক্ষ হাতে হাল ধরে রয়েছেন।  </span></p>
	<p class="txt"> সাহিত্য চর্চা :- সাহিত্য জাতির দর্পণ স্বরূপ। কোন জাতির ধ্যান- ধারণা আশা-আকাক্ষা ও চিন্তা-চেতনা তার সাহিত্যে প্রতিফলিত হয় । তাই তো বলা হয়, যে জাতি যত উন্নত সে জাতির সাহিত্য তত সমৃদ্ধ। প্রত্যেক জাতির মধ্যে যেসব কবি-সাহিত্যিক, ভাবুক, চিন্তাবিদ ও দার্শনিকের আবির্ভাব ঘটে, তারা তাদের জাতির প্রতিনিধি হিসেবে জাতির আশা-আকাক্ষা সাহিত্যে রূপায়িত করেন। সাহিত্যের সাথে মানুষের হৃদয়-মনের সম্পর্ক। বাকসংযমী সাধক ভদন্ত প্রজ্ঞালংকার নিজেকে সাহিত্য চর্চা, সাধনায়ও সম্পৃক্ত রেখেছেন নীরবে। তিনি একাধারে লেখক, <span>গবেষক ও অনুবাদক। তাঁর উল্লেখযোগ্য অনুবাদিত গ্রন্থ সংখ্যা খুব বেশী না হলেও বিষয়বস্তুর গুরুত্বে ও নিষ্ঠার মধ্যে কোন খাদ নেই তাঁর রচনায়।  </span></p>
	<p class="txt"> তিনি ত্রিপিটকের অন্যতম গুরুত্বপূর্ণ গ্রন্থ ‘ধম্মপদ’কে চাকমা ভাষায় ‘ধর্মপদর উব’দেজ’ এবং মহাসতিপট্ঠান সুত্তন্ত’কে চাকমা ভাষায় কবিতা ছন্দে ‘মহাসতিপঠান সূত্র’ নামে দুটি বই উপহার দিয়েছেন বিদগ্ধ পাঠকমহলে। এছাড়া আরো বেশ কয়েকটি পালি সূত্র চাকমা ভাষায় অনুবাদ করেছেন। প্রয়াত বাবু সাধন তালুকদারের সাথে যৌথ রচনায় তার একটি চাকমা ভাষায় পদ্যে সূত্রানুবাদ বই বের হয়। এ ছাড়াও তার কণ্ঠে রেকর্ডকৃত বিভিন্ন ধর্মীয় ক্যাসেট যথা- চাঙমা কধায় সীবলীব্রত কধা', 'চাঙমা কধায় মহাসতিপট্&zwnj;ঠান সূত্র', চাঙমা কয় ধর্ম গাথা ‘মরণানুস্মৃতি ভাবনা গাথা', 'দুর্লভ মানব জীবনের সার্থকতা’, ‘বৌদ্ধধর্ম কেন?’ নরক বর্ণনা’, ‘দেবদূত সূত্র', ‘ভূক্তানুমোদন সূত্র’, ‘সৎপুরুষ সূত্র', <span>প্রভৃতি সর্বসাধারণের মাঝে ব্যাপক জনপ্রিয়তা লাভ করে।  </span></p>
	<p class="txt"> একথা বললে অত্যুক্তি হয় না যে, রাজবন বিহার ও অন্যান্য শাখা বন বিহার সমূহে বহু বছর ধরে প্রতিদিন সকাল-সন্ধ্যা তারই কণ্ঠে রেকর্ডকৃত পালি সূত্রগুলো মাইকে বাজানো হচ্ছে, <span>ভবিষ্যতেও হবে। ভদন্ত মহোদয় বিভিন্ন সাময়িকী ও স্মরণিকায় বৌদ্ধধর্ম বিষয়ক অনেক সু-চিন্তিত প্রবন্ধ- নিবন্ধ লেখেও স্বীয় পাণ্ডিত্বের পরিচয় দিয়ে গণমানসে সাড়া জাগাতে সমর্থ হয়েছেন।  </span></p>
	<p class="txt"> ভদন্তের সাহিত্যচর্চা প্রসঙ্গে যেই কথাটি না বললে নয়, ইদানীং তার সাহিত্যচর্চা কেমন যেন থমূকে গেছে; চোখে পড়ছে না। ভাবতে অবাক লাগে যার লেখার ক্ষমতা আছে, <span>তিনি কেন কলমকে অলস করে রেখেছেন! হয়তঃ অনেকেই তার লেখা পড়ার জন্যে চাতকপাখির ন্যায় প্রতীক্ষায় রয়েছেন।  </span></p>
	<p class="txt"> মহাস্থবির অভিধায় ভূষিত :- ২০০০ সালের ২০শে মার্চ, রোজ মঙ্গলবার, ভদন্ত প্রজ্ঞালংকার মহোদয়ের জীবন চলার পথে নেমে আসলো আরেকটা স্মরণীয়, গৌরবের মুহুর্ত। এ দিনের এক শুভক্ষণে ভিক্ষু জীবনের বিংশতি বর্ষ পূর্ণতার স্বীকৃতি স্বরূপ তাকে মহাস্থবির অভিধায় ভূষিত করা হয়। এ উপলক্ষে দু'দিন ব্যাপী অনুষ্ঠান আয়োজিত হয় ধর্মপুর আর্যবন বিহারে। প্রথম দিনে ভিক্ষু সীমা, দ্বিতীয় দিনে নব প্রতিষ্ঠিত সেই সীমায় ভিক্ষুস কর্তৃক “থের-সম্মুতি কৰ্ম্মবাচা” পাঠের মাধ্যমে তাকে মহাস্থবির অভিধায় অভিষিক্ত করার কর্মসূচী প্রণীত হয়। তখন তার ভিক্ষু জীবনের ২১ বছর পরিপূর্ণ। এতোদিন ধর্মপুর আর্যবন বিহারে ভিক্ষুসীমা প্রতিষ্ঠা হয়নি বলে এক বছর পর তার মহাস্থবির বরণোৎসব আয়োজন করতে বাধ্য হয় খাগড়াছড়িবাসী। এ অনুষ্ঠান উপলক্ষে হাজার হাজার দায়ক-দায়িকা সমবেত হয় বিহারে। এবং অবনত শিরে তাঁকে শ্রদ্ধা জানায়। পড়ন্ত বিকালের শেষ আলোচ্ছতায় সমগ্র বিহার এলাকা যখন আলো মেখে মায়া জড়ানো আঙ্গিকে মহনীয় ও চুপচাপ, তখন দেব- মানবের পূজ্য, অহৎ বনভন্তে ভিক্ষুসঙ্ঘ সমভিব্যহারে নব প্রতিষ্ঠিত ভিক্ষুসীমায় প্রবেশ করেন। এ সময় প্রায় অর্ধ শতাধিক ভিক্ষু যোগদান করেন। আর মহাসমারোহে অনেক প্রাজ্ঞ ভিক্ষুর উপস্থিতিতে ভারত- বাংলায় সদ্ধর্ম নব জাগরণের অগ্রদূত, বুদ্ধপুত্র, মহামানব বনভন্তের পৌরহিত্যে ভদন্ত প্রজ্ঞালংকার স্থবিরকে “মহাস্থবির” <span>অভিধায় অভিষিক্ত করা হয়।  </span></p>
	<p class="txt"> উপসংহার :- সময় বয়ে যায় আপন মনে। কারো অপেক্ষায় থাকে । একদা যারা যুবক ছিল, আজ তারা বার্ধক্যের পথে- কেউ দৃঢ় পথে, কেউ বা ঈষৎ খুঁড়িয়ে খুঁড়িয়ে হাঁটে সে পথে। ঋতুচক্রের পালা বদলের সাথে সাথে ভদন্ত প্রজ্ঞালংকার মহাস্থবির মহোদয়ও আজ ৫৮ বছরের অধিকারী এক নান্দনিক সাংঘিক ব্যক্তিত্ব। জীবনের ৫৮টি বসন্ত তিনি পাড়ি দিয়েছেন তাঁর জীবনের প্রতিটি সেকেণ্ড-মিনিট-ঘন্টা-দিন-মাস- বছরের প্রতি জানাই আমার হৃদয় স্পর্শ অফুরন্ত শ্রদ্ধা। আজ তার শুভ জন্মদিন। প্রচারবিমুখ এ' সাংঘিক ব্যক্তিত্ব প্রায় সব কর্মই সম্পাদন করেছেন নীরবে, নিভৃতে। তাঁর জ্ঞানময় কর্ম প্রতিভার সমস্ত বিবরণ এ ক্ষুদ্র লেখনির মাধ্যমে তুলে ধরা অসম্ভব। </p>
	<p class="txt">জয়তু প্রজ্ঞালংকার’!</p>
	<p class="txt"> “জগতের সকল প্রাণী সুখী হোক”!</p>
	</div>
	<div class="react">
	</div>
	</div>
	<h1 class="title">বৌদ্ধ ধর্মের বিশেষত্ব</h1>
	<div class="post_box">
	<div class="post_txt">
	<p class="txt"> ভগবান বুদ্ধের প্রচারিত ধর্মের অন্যতম একটি গুরুত্বপূর্ণ দর্শন কর্মান্তরবাদ। যে রকম শয্য বপন করবে তদ্রুপ শষ্যই কর্তন করবে। অর্থাৎ যে রকম কাজ করবে সে রকম ফল ভোগ করবে। বর্তমান জীবনের কর্মের প্রতিফলনই হবে পরকালের অবস্থান। অন্যকথায়, মানুষের অন্তরেই একমাত্র মানুষের সব সুখ-দুঃখের বীজ নিহিত -এ’মহাসত্যের আবিস্কারক তথাগত বুদ্ধ। তাই 'বৌদ্ধধর্ম হল কর্মবাদী ধর্ম বা কর্মফলের বিশ্বাসী ধর্ম। এখানে উক্ত হয়- অতীত কর্ম বর্তমানে ফল প্রসব করে আর বর্তমান মুহুর্তের কর্ম পরবর্তী মূহর্তে ফল প্রসব করে। ভালো বীজ উতপ্ত হলে যেমন ভালো ফলনের আশা করা যায় তেমনি সৎকর্মের ফল নিঃসন্দেহে সুখ, বিপরীতে সীমাহীন দুঃখের কারণ বিষফল সদৃশ কুকর্ম। </p>
	<p class="txt"> একটু মনোযোগর সাথে নিরীক্ষণ করলে অথবা মনোযোগী হলে দৈনন্দিন জীবনে প্রত্যেকটি ঘটনায় একথার সত্যটা উপলব্ধি বা প্রত্যক্ষ করা যায়। যেমন, সাধারণত আমরা সবাই নিজের ইচ্ছা বা চেতনা অনুযায়ীই কথা বলি, কাজ করিও চিন্তা করে থাকি। আমাদের মনে যে ইচ্ছা বা চেতনা উদ্ভব হয় তাই আমাদেরকে পরিচালিত করে। এককথায়, আমরা যেভাবে আত্মপ্রকাশ করি তা আমাদেরই এক একজনের পার্সোন্যাল চিন্তার ফল। অর্থাৎ নিজেই নিজের পরিচালক। </p>
	<p class="txt"> বুদ্ধের ভাষায়- “কম্মস্সকোম্হি, কম্মদায়াদো, কম্মযোনি, কমবন্ধু, কম্মপটিসরনো যং কম্মং করিস্সামি কল্যানং বা পাপকং বা তস্ম দায়াদো ভবিস্সামী’তি”। </p>
	<p class="txt"> কর্ম আমার স্বীয় সম্পত্তি স্বরূপ, কর্ম আমার দায়াদ বা অধিকার, কর্ম আমার গতি, কর্ম আমার বন্ধু, কর্মই আমার প্রতিষ্ঠা বা আশ্রয়। কল্যাণকর বা অকল্যানকর (পাপ) যেরূপ কর্ম করব তারই উত্তরাধিকারী হব’। কর্ম ও ফল পরস্পর নির্ভরশীল বা পরস্পর পরস্পরের পরিপূরক। কর্মকে বাদ দিলে যেমন ফলের আশা করা যায় না, তদ্রুপ ফলকে বাদ দিলে কর্মের মূল্যায়ন হয়না। বীজকে ছাড়া যেমন গাছের উৎপত্তি অসম্ভব তেমনি গাছের অস্তিত্ব না থাকলে বীজ লাভের আশা ও ভ্রমাত্মক। এভাবে কর্ম ও ফলের দ্বারা সত্ত্বগণ জন্ম-মৃত্যুর চক্রাকারে ঘূর্ণায়ন করতেছে। </p>
	<p class="txt"> লক্ষনীয় বিষয় হল- বৌদ্ধ ধর্মে পুনঃজন্ম (Rebirth process) স্বীকার করা হলেও আত্মার অস্তিত্ব স্বীকৃত হয়নি। যেমন- অবিনাশ মৃত্যুহীন আত্মার জন্ম-জন্মান্তরে দেহ থেকে দেহান্তরে পরিভ্রমণ করা। অর্থাৎ এক দেহ থেকে অন্য দেহে, এক জন থেকে অন্য জন্যে হুবহু বা অবিকৃত অবস্থায় সংধাবিত ও সংসরিত হওয়া এই যুক্তি বৌদ্ধ ধর্মে স্থান পায়নি। বৌদ্ধধর্ম মতে পুনর্জন হচ্ছে, নিয়ত পরিবর্তনশীল একটি প্রবাহধারা পুনরায় জন্মগ্রহণ করা বা পুনরুৎপন্ন হওয়া। তাই যতত পরিবর্তনশীল রূপ, বেদনা, সংজ্ঞা, সংস্কার, বিজ্ঞান এই পঞ্চউপাদান স্কন্ধ ব্যতীত মানুষের বা সত্ত্বগণের ভিতরে অথবা বাইরে অন্য কোন নিত্য বস্তু নেই যাকে আত্মারূপে গ্রহণ করা যেতে পারে। </p>
	<p class="txt"> বস্তুত আত্মাকে আমরা বিশ্লেষণ করলে দেখতে পাই, উহা পঞ্চস্কন্ধের সমষ্ঠিমাত্র। অর্থাৎ রূপ, বেদনা, সংজ্ঞা, সংস্কার ও বিজ্ঞান এই পঞ্চ উপাদান স্কন্ধের পুঞ্জীভূত অবয়ব মাত্র। রূপ, বেদনা, সংজ্ঞা, সংস্কার এবং বিজ্ঞান এই পঞ্চ উপাদান স্কন্ধের সমবায়ে গঠিত মানুষের ভিতরে ও বাইরে অথবা উভয়ের অন্তবর্তী স্থানে কোথায়ও আত্মা নামে কোন অজর, অমর, শাশ্বত, অক্ষয়, নিত্য, ধ্রুব, অপরিনাম ধর্মী কোন বস্তু নাই। উদাহরণ স্বরূপ বলা যায়- যেমন, হাইড্রোজেন ও অক্সিজেনের সংমিশ্রনে পানি নামক যৌগিক পদার্থের সৃষ্টি হয়। কিন্তু যখন হাইড্রোজেন ও অক্সিজেনকে পৃথক করে নেওয়া হয়, তখন পানি নামের কোন অস্তিত্বই থাকেনা। পুনশ্চ, -গাছ, বাঁশ, বেত, ছন ইত্যাদি উপাদানে নির্মিত আকাশ পরিবৃত আকার বিশেষকে গৃহ নামে অভিহিত করা হয়। অথচ পরামর্থতঃ এক একটি উপাদান বা উপকরণ নিরীক্ষন করলে গৃহ বলে কিছুই নাই এবং তাতে গৃহের অস্তিত্বের সন্ধান মিলে না। ঠিক তদ্রুপ, রূপ, বেদনা, সজ্ঞা, সংস্কার, বিজ্ঞান এই পঞ্চস্কন্ধের সমবায়ে আমাদের দেহ ও জীবন প্রবাহ গঠিত এবং প্রত্যেকটিই ক্ষয়স্থায়ী, দুঃখদায়ক ও পরিবর্তনশীল। সুতরাং ইহাদের কোনটাকে আত্মা বলে গ্রহণ করা যেতে পারে না। </p>
	<p class="txt"> বৌদ্ধধর্মের অন্যতম একটা দিক হল- নৈতিকতা (Morality)। বৌদ্ধ দর্শনে মানুষের নৈতিক জীবনের এ দিকটি অত্যন্ত গুরুত্বের সাথে আলোচিত এবং বৌদ্ধ জীবনাচারের সাথে সেভাবে সংযুক্ত। এখানে বলা হয়, মানুষ যদি তার এই জীবনকে গৌরবান্বিত মহিমায় উজ্জ্বল করতে চায় তাহলে তাকে অবশ্যই নৈতিক জীবন যাপন করতে হবে। নৈতিকতা বিহীন জীবন যথার্থ মানবিক জীবন নয়। দৈহিক দিক দিয়ে একজন মানবাকৃতির হলেও যদি তার জীবন নৈতিক দিক দিয়ে মানোত্তীর্ণ না হয় তাহলে সে প্রকৃত অর্থে মানুষ হয় না। অন্যকথায়, নৈতিকতা বিবর্জিত মানুষ প্রাকৃতিগত দিক দিয়ে মানুষ হলেও প্রকৃতিগত দিক দিয়ে মানুষ নয়। কেউ মনুষ্যত্ব নিয়ে জন্মায় না, নৈতিক জীবন যাপনের মাধ্যমে এটা অর্জন করতে হয়। </p>
	<p class="txt"> বুদ্ধ বলেছেন, শীল বা সদাচারণ পালনের মাধ্যমে নৈতিক জীবনকে গঠন করতে হয়। প্রাণীহত্যা, চুরি, ইন্দ্রিয় পরায়ণতা বা মিথ্যাচার মিথ্যা-ভেদ-নিন্দা-কুৎসা- পরচর্চা-নিষ্ঠুর-অনর্থক বাক্য, সুরাপান বর্জন ইত্যাদি গুন বিশিষ্ট রক্ষা কবচের মাধ্যমে নৈতিকতা অর্জন করা সম্ভব। এবং সর্বোপরি সংযমের আদর্শকে বাস্তব জীবনে রূপায়িত করার মধ্যেই নৈতিকতা পরিপূর্ণতা লাভ করে। কায়িক, বাচনিক, মানসিক সংযম বা সংহত করতঃ নৈতিকতা বর্ধনের অভ্যাস করতে হবে। এইভাবে সংযমের অভ্যাস শিক্ষা হলে প্রতিটি কর্ম, প্রতিটি বাক্য ও প্রতিটি চিন্তা ত্রুটিহীন হবে। ত্রুটিহীন কর্ম, ক্রটি হীন বাক্য, ক্রটিহীন চিন্তাই প্রকৃত নৈতিকতা। </p>
	<p class="txt"> প্রজ্ঞা বৌদ্ধ ধর্মের অন্যতম মূল আদর্শ। জীবনের সফলতা ও পূর্ণতা আনতে হলে প্রজ্ঞার প্রয়োজন অপরিমেয়। বৌদ্ধ ধর্মের সব সাধনার মূল উদ্দেশ্য হল প্রজ্ঞার পূর্ণতা লাভ করা। সাধনা ক্ষেত্রে প্রজ্ঞার উদ্বোধন হলেই সকল দুঃখের উপলব্ধি ও নিবৃত্তি ঘটে। তাই দুঃখ ধ্বংসকামী ব্যক্তির পক্ষে সর্ব প্রযত্নে প্রজ্ঞা সাধনায় নিযুক্ত হয়ে প্রজ্ঞার উদ্বোধন করা নিতান্ত কর্তব্য। </p>
	<p class="txt"> প্রজ্ঞা সাধনা বিহীন ব্যক্তির প্রজ্ঞা উৎপন্ন হয় না। প্রজ্ঞা উৎপন্ন বা বর্ধিত না হলে দুঃখ হতে নিবৃত্তি তথা দুঃখ মুক্তি লাভ করা সম্ভব নয়। </p>
	<p class="txt"> বুদ্ধ বলেছেন- </p>
	<section class="gatha">
	<p class="txt">'জানাতি ইতি বিজ্জা (পঞ্&zwnj;ঞ), </p>
	<p class="txt">বিসেসেন জানাতী’তি বিজ্জা। </p>
	</section>
	<p class="txt"> প্রতিটি মুহর্তেকে বিশেষভাবে জানাই বিদ্যা বা প্রজ্ঞা। অর্থাৎ অকুশলকে (লোত, দ্বেষ, মোহ অকুশল, কুশলকে (অলোত, অদ্বেষ, অমোহ) কুশল রূপে সম্যকভাবে জানাই প্রজ্ঞা। তাই প্রজ্ঞা লাভেক্ষুককে তার সকল প্রকার কায়ের দ্বারা কৃত কর্ম, বাক্যের দ্বারা কৃতকর্ম, মনের দ্বারা কৃতকর্ম সমূহকে বিশেষভাবে জেনেই করতে হবে (With attention) এটাই প্রজ্ঞা। এইরূপে সম্যকতাবে জেনে অনুৎপন্ন অকুশলের অনুৎপাদন চেষ্ঠা, উৎপন্ন অকুশলের ক্ষয় সাধনের চেষ্ঠা, অনুৎপন্ন কুশলের উৎপাদনের চেষ্ঠা ও উৎপন্ন কুশলের স্থিতি, সংরক্ষণ, বৃদ্ধি, বৈপুল্য এবং পরিপূর্ণতা করার চেষ্ঠাকে প্রজ্ঞা সাধনা বলা চলে। এই প্রজ্ঞা সাধনা যার বর্ধিত হয় তার প্রজ্ঞা পরিপূর্ণতা লাভ করে। তজ্জন্য একজন প্রজ্ঞালাভী মানুষের হৃদয়ে যখন প্রজ্ঞার উজ্জ্বল আলো ভেসে উঠে, তখন জগতের সার-অসার, নিত্য-অনিত্য, সুখ-দুঃখ, সত্য-মিথ্যা প্রভৃতি সব গোপন রহস্য তার প্রজ্ঞার আলোকে ধরা পড়ে। আর উক্তরূপে যিনি প্রজ্ঞা শক্তিতে বিশ্ব ব্ৰহ্মাণ্ড সহ সব কিছুতে অনিত্য-দুঃখ-অনাত্ম দর্শন করতে সক্ষম হন তিনিই প্রজ্ঞাবান বা জ্ঞানী। এই জ্ঞানী ব্যক্তির পক্ষে সম্যক দর্শনের দ্বারা বৌদ্ধ ধর্মের প্রকৃত ধর্মাদ লাভ করা সম্ভব, এবং শুধুমাত্র তখন থেকেই সে এজকন আসল বৌদ্ধ বা বুদ্ধ ধর্মালম্বী হওয়ার যোগ্যতা অর্জন করে। </p>
	<p class="txt"> বৌদ্ধ ধর্ম সার্বজনীন, সার্বদেশিক, সার্বকালিন এবং সর্ব হিতকামী ধর্ম। ইতিহাস পর্যালোচনা করলে দেখা যায়, বুদ্ধ তার ধর্মে স্থান, কাল, জাতি, বর্ণ, সম্প্রদায় মানেননি। মানেননি রাজা-মহারাজা, ব্রাহ্মণ-ক্ষত্রিয়, ধনী গরিব, উচ্চ-নীচ ইত্যাদির শৃঙ্খল। তিনি সর্ব সাম্প্রদায়িক তথা ব্যক্তিতে-ব্যক্তিতে, মানুষে-মানুষে, সম্প্রদায়ে-সম্প্রদায়ে, দেশে-দেশে প্রভেদের প্রাচীর ভেঙ্গে দিয়ে সকল প্রাণীর মঙ্গল কামনার্থে বা দুঃখের কবল হতে নিবৃত্তির জন্য তার ধর্মের বাণী প্রচার করেছেন। তার ধর্মে ব্রাহ্মণ, ক্ষত্রিয়, বৈশ্য, শূদ্রের কোন প্রভেদ নেই। তাই তার শিষ্যদের মধ্যে সারিপুত্র, মৌদগল্যায়ন ছিলেন ব্রাহ্মণ, আনন্দ, অনুরুদ্ধ ছিলেন ক্ষত্রিয় (রাজবংশীয়), যশ প্রমুখেরা ছিলেন শ্রেষ্ঠ বণিক সম্প্রদায়ের, উপালী ছিলেন জাতিতে নাপিত। তদ্রুপ তার ভিক্ষুনী শিষ্যাদের মধ্যে এবং উপাসক, উপাসিকাদের মধ্যেও সকল শ্রেণীর, সকল সম্প্রদায়ের লোকের উপস্থিতি পরিলক্ষিত হয়। ছোট, বড় (সকল) নদীসমূহ যেমন নানা দিক বিদিক থেকে উৎপন্ন হয়ে সমুদ্রে গিয়ে মিলিত হয় এবং তাদের স্বতন্ত্র স্বত্ত্ব ও নাম হারিয়ে ফেলে, তেমনি ব্রাহ্মণ, ক্ষত্রিয়, বৈশ্য, শূদ্র প্রভৃতি সকল জাতির মানুষ এই ধর্ম গ্রহণ করা মাত্র তাদের পূর্ব নাম ও গোত্র তথা পরিচয় হারিয়ে ফেলে। সুতরাং ভগবান বুদ্ধের কৃপালাভে কেউ বঞ্চিত হয়নি এবং এখানে বৌদ্ধধর্মে) সকলের সমান অধিকার সুপ্রতিষ্ঠিত। বস্তুত বুদ্ধ সকল প্রকার শ্রেণী বিভাগ মূলোচ্ছেদ করে, যে সমস্ত নিয়ম পালন করলে জীব জগতে কল্যাণ হয়, সুখ-শান্তি আসে, অনাবিল শান্তি ও সৌহার্দ্য পূর্ণ পরিবেশ সৃষ্টি হয় সে সমস্ত নিয়ম পালন করার উপদেশ দিয়েছেন। জগতের সকল প্রাণী সুখী হউক। </p>
	</div>
	<div class="react">
	</div>
	</div>
	<h1 class="title">সপ্ত অপরিহানীয় ধর্ম</h1>
	<div class="post_box">
	<div class="post_txt">
	<p class="txt">পালি সাহিত্যে বর্ণনানুসারে গৌতমবুদ্ধের সময়কালিন অখণ্ড ভারতবর্ষের পরিবর্তে সেখানে ষোলটি রাজ্যের (বা মহাজনপদের) অক্তিত্ব ছিল। রাজ্য-সমূহের নাম হল- অঙ্গ, মগধ, কাশী, কোশল, বৃজি বা বজ্জি, মল, চেদি, বৎস বা বংস, কুরু, পাচাল, মৎস্য, শূরসেন, অশক বা অসূসক, অভি, গন্ধার এবং কমোজ। সেই রাজতান্ত্রিক রাজ্যসমূহের পাশাপাশি উত্তরপূর্ব ভারতে কিছু সংখ্যক স্বয়ংশাসিত গণতান্ত্রিক জাতি বা উপজাতি রাজ্যের কথা জানা যায়। এগুলোর মধ্যে অপেক্ষাকৃত চারটি শক্তিশালী, পরাক্রমশালী রাজ্য ও রাজত্বের নাম পাওয়া যায় যা ভারতের ইতিহাসে বিশেষ স্থান অধিকার করে আছে। (১) মগধ রাজা বিম্বিসার ও তাঁর পুত্র রাজা অজাতশত্রুর রাজত্বকাল, (২) কোশল রাজা প্রসেনজিত ও তার পুত্র রাজা বিডুড়ভের রাজত্বকাল, (৩) বৎস- রাজা উদয়নের রাজত্বকাল, (৪) অবন্তি- রাজা চণ্ড প্রদ্যোতের রাজত্বকাল। রাজ্য বিস্তার ও অন্যান্য নানা কারণে এ’পরাক্রমশালী রাজাগণ যুদ্ধ বিগ্রহে লিপ্ত হয়ে পড়তেন সময়াভরে। ভৌগলিক অবস্থানগত হেতুতে মগধ ও বৃজি রাজ্য দু'টি ছিল পাশাপাশি। বর্তমান পাটনা ও গয়া জেলা এলাকা জুড়ে ছিল মগধ রাজ্য আর উত্তর বিহারের মজফ্ফপুর জেলা ও তৎপার্শ্ববর্তী স্থান নিয়ে বৃজি রাজ্য গঠিত ছিল। </p>
	<p class="txt"> রাজ্য দু’টির সীমান্তবর্তী গঙ্গানদীর তীরে যোজন বিস্তৃত একটি বন্দর ছিল। বন্দরটির অর্ধেকাংশ বৃজিরাজ্যের অধিকারভূক্ত ছিল এবং অর্ধেকাংশ ছিল মগধরাজ্যের অধিকারভূক্ত। সে বন্দর দিয়ে মাঝে মাঝে মহার্ঘ রত্ন নেমে আসত। একতাবদ্ধ, সম্প্রীতিপরায়ণ বৃজিগণ সেই মহার্ঘ রত্নসমূহ মগধরাজা অজাতশত্রু  সদলে পৌছার আগে নিজেদের দখলে নিয়ে রাজকোষে জমা করে নিতো। অজাতশত্রু সসৈন্যে তথায় এসে পৌঁছলে দেখতে রত্নসমূহের আর কোন অতিত্ব নেই; সবই বৃজিদের অধিকৃত হয়ে গিয়েছে। ফলে মহা প্রতাপশালী রাজা অজাতশত্রুকে খালিহাতে ব্যর্থ মনোরথে ফিরে যেতে হতো রাজধানীতে। সেভাবে একবার, দুইবার ... বারম্বার নিরাশ মনে ফিরে যেতে হলে রাজা অজাতশত্রু  বৃজিদের ওপর ক্ষুদ্ধ হয়ে ওঠে। জ্বলন্ত বহ্নিতে ঘৃতাহুতির ন্যায় তার ক্ষত্রিয়-অন্তর দুর্দমনীয় ক্রোধ, অপমানে জ্বলতে থাকে সেসব ঘটনায়। আর সিদ্ধান্ত নেয়, বৃজিদেরকে উচিত শিক্ষা দিতে বৃজিরাজ্য আক্রমণ করবেন, বশ্যতা স্বীকার করে নেবেন। বীরদর্পে তেজোদৃপ্ত বাক্যে ঘোষণা করেন- আমি নিশ্চয় এতাদৃশী মহতী রাজশক্তিসম্পন্ন, মহপ্রভাবশালী বৃজিগণের উচ্ছেদ সাধন করব, তাদের বিনাশ ঘটাব। </p>
	<p class="txt"> তাদের উন্নতির পথে বাধা সৃষ্টি করব। সঙ্গে সঙ্গে চতুরঙ্গিনী সেনা সজ্জিত করার আদেশ দিয়ে বৃজিরাজ্যের বিরুদ্ধে অভিযানোদ্যত হলেন। কিন্তু পরক্ষণে রাগ প্রশমিত হওত চিন্তা করে দেখলেন, “সুশিক্ষিত একতাবদ্ধ গণতন্ত্রীয় রাজাদের সাথে যুদ্ধ করা সাংঘাতিক ব্যাপার, জয়েরও কোন নিশ্চয়তা নেই। কাজেই এব্যাপারে রাগবশত ঝুঁকি নেওয়া ঠিক হবে না কোনক্রমেই। বরং পণ্ডিতদের সাথে মন্ত্রণা করলেই ভালো হয়। তাঁদের উপদেশ গ্রহণ করাই হবে সব চাইতে যুক্তিযুক্ত কাজ। ভগবান বুদ্ধের মতন পণ্ডিত ত্রিলোকের মধ্যে আর কেউই নেই; তিনি কাছের বিহারেই অবস্থান করতেছেন। অতএব কাউকেও পাঠায়ে পরামর্শ করব। এই অভিযান যদি আমার জন্য হিতজনক হয়, তবে তিনি নীরব থাকবেন, অহিতকর হলে অবশ্যই কোন মত প্রকাশ করবেন।” অতঃপর মগধের অধীশ্বর অজাতশত্রু স্বীয় মহামাত্য বর্ষকার নামক ব্রাহ্মণ আহ্বান করে বললেন- “হে ব্রাহ্মণ! শুন, তুমি ভগবানের সকাশে গমন কর এবং তার শ্রীপাদপদ্মে শিরসা বন্দনা করতঃ তদীয় নিরোগতা, রোগাতঙ্কহীনতা ও সুখস্বাচ্ছন্দ্যে সবল শরীরে, নিরাপদ বিহারের বিষয় জিজ্ঞাসা কর এবং আমার হয়ে বলবে যে, ভন্তে, মগধরাজ বৈদেহীপুত্র অজাতশত্রু ভগবানের শ্রীপাদপদ্মে মস্তক স্থাপন পূর্বক বন্দনা করেতেছেন। ভগবান নিরোগ, বোগাতঙ্কহীন হয়ে সুখস্বাচ্ছন্দে, সবল শরীরে, নিরাপদে বিহার করতেছেন কিনা জিজ্ঞাসা করতেছেন এবং এটিও নিবেদন কর যে, ভাত, মগধরাজ অজাতশত্রু  বৃজিগণকে অভিভূত করতে গমনেচ্ছুক হয়ে এরূপ ঘোষণা করেছেন- আমি নিশ্চয় এতাদৃশী মহতী রাজশক্তিসম্পন্ন মহাপ্রভাবশালী বৃজিগণের ... বাধা সৃষ্টি করব।” </p>
	<p class="txt"><span>  ভগবান তোমার নিকট যা প্রকাশ করবেন তা নিতাত সত্যই প্রকাশ করবেন। তা</span>’ সাবধানতার সাথে শিক্ষা করে আমাকে বলবে। এরূপই হবে বলে মহামাত্য বর্ষকার ব্রাহ্মণ উৎকৃষ্ট গাড়ী যোজনা করালেন এবং সপরিষদ গাড়ীতে আরোহণ করতঃ রাজগৃহ নগর হতে গৃধকূট পর্বতাভিমুখে যাত্রা করলেন। বলা বাহুল্য, সে সময় ভগবান বুদ্ধ গৃধকূট পর্বতে অবস্থান করতে ছিলেন। বর্ষকার ব্রাহ্মণ যানে গমনোপযোগী পথ অতিক্রম করে যান হতে অবতরণ পূর্বক পদব্রজে বুদ্ধের নিকট উপস্থিত হয়ে দর্শনে আনন্দ প্রকাশ, সাদর সম্ভাষণ ও সদালাপ শেষ করে একপার্শ্বে উপবেশন করলেন। আর ভগবানকে এই বলে নিবেদন করলেন- ভগবান গৌতম, মগধরাজ বৈদেহীপুত্র অজাতশত্রু ভদন্ত গৌতমের শ্রীপাদপদ্মে মন্তক জিজ্ঞাসা করতেছেন। ভদন্ত গৌতম, মগধরাজ অজাতশত্রু বৃজিগণকে অভিভূত করতে গমনোদ্যত হয়ে এরূপ ঘোষণা করেছেন- “আমি নিশ্চয় এতাদৃশী মহতী রাজশক্তিসম্পন্ন, মহাপ্রভাবশালী বৃজিগণের উচ্ছেদ সাধন করব, তাদের বিনাশ ঘটাব। তাদের উন্নতির পথে বাধা সৃষ্টি করব।” </p>
	<p class="txt"> সে সময় আয়ুষ্মন আনন্দ ভগবানের পশ্চাতে দাঁড়িয়ে ভগবানকে ব্যজনী দান করছিলেন। ভগবান আয়ুষ্মন আনন্দকে সম্বোধন করলেন- হে আনন্দ, তুমি কি শুনেছ যে, বৃজিগণ সর্বদা সম্মিলিত হয়, তারা সম্মিলিতবহুল (সম্মিলিত হতে ইচ্ছুক)? হ্যা আমি শুনেছি। আনন্দ, যতদিন বৃজিগণ সর্বদা সম্মিলিত হবে, সম্মিলিত থাকবে ততদিন আনন্দ, বৃজিদের শ্রীবৃদ্ধি অবশ্যম্ভাবী; পরিহানি হবে না। হে আনন্দ, তুমি কি শুনেছ যে, বৃজিগণ একতাবদ্ধভাবে সম্মিলিত হয়, সকলে একমত হয়ে একই সঙ্গে বৈঠক হতে চলে যায়, একতাবদ্ধভাবে তাদের স্বীয় কল্য সম্পাদন করে? হ্যা ভন্তে, আমি শুনেছি। আনন্দ। যতদিন বৃজিগণ একতাবদ্ধভাবে সম্মিলিত হবে, একমত হয়ে একই সঙ্গে বৈঠক হতে চলে যাবে, একতাবদ্ধভাবে তাদের স্বীয় কর্তব্য সম্পাদন করবে ততদিন বৃজিদের শ্রীবৃদ্ধি অবশ্যম্ভাবী পরিহানি হবে না। </p>
	<p class="txt"> হে আনন্দ, তুমি কি শুনেছ যে, বৃজিগণ পূর্বে যে নিয়ম প্রজ্ঞাপিত হয়নি এরূপ কোন নিয়ম প্রজ্ঞাপিত করে না, পূর্বে প্রজ্ঞাপিত সুনীতিসমূহ উচ্ছেদ করে না, যথা প্রজ্ঞাপিত পুরানো বৃজি রাজধর্মের নীতিগুলো পালন করে চলে? হ্যা ভন্তে, আমি শুনেছি। আনন্দ। যতদিন বৃজিগণ পূর্বে অপ্রজ্ঞাপিত নিয়ম প্রজ্ঞাপ্ত করবে না, প্রজ্ঞাপ্ত সুনীতি উচ্ছেদসাধন করবে না, পুরানো বৃজি রাজধর্মের নিয়মে রাজ্য শাসন করবে এতদিন বৃজিদের শ্রীবৃদ্ধি অবশ্যম্ভাবী পরিহানি হবে না। </p>
	<p class="txt"> হে আনন্দ, তুমি কি শুনেছ যে, বৃজিগণের মধ্যে রা বয়োজ্যষ্ঠ, বৃজিগণ তাদের প্রতি সত্ত্বার-সমাদর করে, গৌরব প্রদর্শন করে, সম্মান ও পূজা করে এবং হিতোপদেশ মেনে চলা উচিত বলে মনে করে? হ্যা ভন্তে, আমি শুনেছি। আনন্দ, যতদিন বৃজিগণ বয়োবৃদ্ধ বৃজিদের প্রতি সকার, গৌরব, সম্মান ও পূজা করবে এবং তাদের হিতোপদেশ মেনে চলা উচিত বলে মনে করবে, ততদিন বৃজিদের শ্রীবৃদ্ধি অবশ্যম্ভাবী- কখনো পরিহানি হবে না। </p>
	<p class="txt"> হে আনন্দ, তুমি কি শুনেছ যে, যারা কুলবধু, কুলকুমারী বৃজিগণ তাদরকে বলপূর্বক ধরে এনে স্বীয় গৃহে বাস করায় না (বলাকার করে না)? হ্যা ভঙ্গে, আমি শুনেছি। আনন্দ, যতদিন বৃজিগণ কুলবধু, কুলকুমারীগণকে বলপূর্বক ধরে এনে স্বীয় গৃহে বাস করাবে না, ততদিন বৃজিদের শ্রীবৃদ্ধি অবশ্যম্ভাবী- কখনো পরিহানি হবে না। </p>
	<p class="txt"> হে আনন্দ, তুমি কি শুনেছ যে, বৃজিগণ অদের স্বীয় নগরে ও বহিনগরে বৃজি রাজাদের (পূর্ব পুরুষগণের) যে সব চৈত্য আছে, তৎসমুদয়ের সৎকার করে, গৌরব করে, সম্মান ও পূজা করে এবং যেই রাজস্ব দেব সেবার্থে প্রদত্ত হয়েছে তা ফিরায়ে লয় না ও পূর্বকৃত ধর্মতঃ পূজার পরিহানি করে না? হ্যা ভঙ্গে, আমি শুনেছি। আনন্দ, যতদিন বৃজিগণ তাদের স্বীয় নগরে ও বর্হিনগরে বৃজি রাজাদের যে সব চৈত্য আছে, তৎসমুদয়ের সকার, গৌরব, সম্মান ও পূজা করবে এবং যেই রাজত্ব দেব সেবার্থে প্রদত্ত হয়েছে তা ফিরায়ে না নিবে ও পূর্বকৃত ধর্মতঃ পূজার পরিহানি করবে না, ততদিন বৃজিদের শ্রীবৃদ্ধি অবশ্যম্ভাবী- কখনো পরিহানি হবে না। </p>
	<p class="txt"> হে আনন্দ, তুমি কি শুনেছ যে, বৃজিরাজগণ অহগণের প্রতি ধর্মতঃ রক্ষাবরণ সতর্কতা সুব্যবস্থা করছে, যাতে অনাগত অহৎগণ রাজ্যে আগমন করে ও আগত অংগণ রাজ্যে সুখে বাস করতে পারে? হ্যা ভতে, আমি শুনেছি। আনন্দ, যতদিন পৃজিরাজগণ অৰ্হগণের প্রতি ধর্মতঃ রক্ষাবরণ সতর্কতা সুব্যবস্থা করবে, যাতে অনাগত অহঙ্গণ রাজ্যে আগমন করে এবং আগত অহৎগণ সুখে বাস করতে পারবে, ততদিন বৃজিদের শ্রীবৃদ্ধি অবশ্যম্ভাবী- কখনো পরিহানি হবে না। </p>
	<p class="txt"> ভগবান বুদ্ধ কর্তৃক এরূপ উক্ত হলে মহামাত্য বর্ষকার ভগবানকে বললেন, ভদন্ত গৌতম, অপরিহানিয় ধর্মের একটিমাত্র ধর্ম সমন্বিত থাকলেও বৃজিদের উন্নতি অবশ্যম্ভাবী, পরিহানি হতে পারবে না। অপরিহানিয় সপ্তধর্ম সমম্বিত থাকলে কথাই বা কি? বৃজিগণের সাথে মিত্রতা স্থাপন অথবা তাদের মধ্যে পরস্পর বিচ্ছেদ ঘটানো ব্যতীত মগধরাজ অজাতশত্রু  বৃজিগণকে সম্মুখযুদ্ধে পরাজিত করতে পারবে না। ভদন্ত গৌতম, এখন আমরা প্রস্থান করতেছি। অতঃপর মহামাত্য বর্ষকার ভগবানের ভাষণ অভিনন্দন ও অনুমোদন করে গাত্রোত্তান পূর্বক প্রস্থান করেন। </p>
	<p class="txt"> এবার মহামাত্য বর্ষকার ব্রাহ্মণ মগধরাজ অজাতশত্রু সমীপে উপস্থিত হয়ে ভগবান বুদ্ধের ভাষিত বিষয় যথাযথ বর্ণনা করেন। আর স্বীয় অভিমত ব্যক্ত করে বলেন, বৃজিদের সাথে মিত্রতা স্থাপন অথবা তাদের পরস্পরের মধ্যে বিচ্ছেদ ঘটান ছাড়া সম্মুখযুদ্ধে তাদেরকে পরাস্ত করা অসম্ভব। মিত্রতা স্থাপন করতে হলে অনর্থক হস্তি, অশ্ব ও বহুমূল্যবান জিনিস নষ্ট হবে। তাদের মধ্যে বিরোধ ঘটানই কর্তব্য। অজাতশত্রু বললেন, সেটা কিভাবে সম্ভব? বর্ষকার- আপনি রাজসভায় বৃজিদের বিরুদ্ধে অভিযান ঘোষণা করবেন, তখন আমি বাধা দিয়ে বলব আপনার রাজ্য নিয়ে আপনি খুশি থাকুন, বৃজিদের যা আছে তারা তা নিয়ে থাকুক, অনর্থক লোকয়জনক যুদ্ধ করে কি লাভ? তখন আপনি রাগে অগ্নিশর্মা হয়ে আমাকে শাক্তি প্রদানস্বরূপ মাথা মণ্ডিত করায়ে রাজ্য থেকে বহিষ্কার করবেন। তখন আমি বৃজিদের সাথে মিলিত হয়ে যা করার করবো। অজাতশত্রু  সন্তুষ্ট চিত্তে বলে উঠলেন- বেশ তো, তাই হবে। কাল বিলম্ব না করে মগধরাজ অজাতশত্রু  রাজসভায় মহামাত্য বর্ষকারকে রাজদ্রোহী সাবস্থ করে মাথা মুণ্ডন করায়ে রাজ্য থেকে বের করে দেন। বর্ষকারের সেই স্তির কথা চতুর্দিকে ছড়িয়ে পড়ল। </p>
	<p class="txt"> উপায়-কুশলী বর্ষকার গিয়ে আশ্রয় নিলেন বৃজিরাজ্যে। আর কৌশলে বৃজিদের বিশ্বাস ভাজন হলেন। এবং বিচারকের পদ লাভ ও রাজ-তনয়দিগকে বিদ্যা শিক্ষা দানে নিয়োজিত হয়ে পড়েন। তিন বছরের মধ্যে বর্ষকার ব্রাহ্মণ কূট কৌশলের মাধ্যমে বৃজিদের মাঝে এমন অনৈক্য, দলাদলি সৃষ্টি করে দেন যে একসঙ্গে একপথে দুইজন রাজকুমার যেতেন না। ব্রাহ্মণের ষড়যন্ত্রে বৃজিগণ সপ্ত অপরিহানিয় ধর্ম হতে বিচ্যুত হয়ে পড়েন। আর তখন ব্রাহ্মণ বর্ষকার মগধরাজ অজাতশত্রুকে সংবাদ প্রেরণ করেন বৃজিদের আক্রমণ করতে। অমনি অজাতশত্রু  প্রায় বিনা বাধায় বৃজিদের আক্রমণ করতঃ বৈশালী দখল করে নেন। সুদীর্ঘ ষোল বছর পর হাসেন বিজয়ের হাসি। নীতি চ্যুত বৃজিগণের পরহানি ঘটে। বুদ্ধের উচ্চ প্রশংসাধন্য, একতা, আদেশ আনুগত্যশীলতা, গণতান্ত্রিক বৃজিদের জাতীয় জীবনে ধ্বংস নেমে আসে। </p>
	<p class="txt"> সপ্ত অপরিহানীয় ধর্মসমূহ প্রতিপালন করলে ব্যক্তিগত, সামাজিক, জাতীয় জীবনে পরিহানি আসতে পারে না। তজ্জন্য এ'ধর্ম বা সুনীতিসমূহকে অপরিহানীয় ধর্ম বলা হয়। এগুলো প্রতিপালন করে বৃজিগণ অজেয় এবং উন্নত, সুশৃঙ্খল জাতিতে পরিণত হয়েছিলেন। যতদিন তারা এগুলো প্রতিপালন করেছিলেন, ততদিন তারা ছিলেন অজেয়, কিছুতেই তাদের পরিহানি ঘটেনি। সপ্ত অপরিহানীয় ধর্মসমূহ কেবল বৃজিদের অজেয়, মঙ্গলের জন্য ভগবান বুদ্ধ দেশনা করেননি; সমগ্র মানব সমাজের প্রভূত কল্যাণ সাধন কল্পে বুদ্ধ দেশনা করেছিলেন। পার্থিব সুখৈশ্বর্যশালী ও নিরাপদে, অজেয় হয়ে জীবন যাপন করতে হলে এই নীতিসমূহ অপরিহার্য পালনীয়। সকল প্রকার অনৈক্য, সংকীর্ণ মানসিকতাকে বিদূরীত করতঃ ঐক্যবদ্ধভাবে অবস্থান করার চাবিকাঠি হল এসপ্ত অপরিহানীয় ধর্ম। এধর্ম যথাযথ মেনে চললে মানুষে মানুষে ঐক্য, ভ্রাতৃত্ব এবং জাতিতে জাতিতে প্রেম, মৈত্রী, একত্ববোধ জেগে উঠবে। মানুষেরা হবে একটি পরিবারের সদস্য, পৃথিবী হয়ে উঠবে একটি পরিবার। </p>
	<p class="txt">জগতের সকল প্রাণী সুখী হোক। </p>
	<section class="ref">
	<div class="ref_title">তথ্য সূত্র :-</div>
	<div class="refbox">
	<p class="txt"> মহাপরিনিব্বান সুত্র- মহাস্থবির ধর্মরত্ন</p>
	</div>
	</section>
	</div>
	<div class="react">
	</div>
	</div>
   
	`;
	var url = location.href.includes('app.html')
	if(!url){
		console.log(url)
		document.getElementById('post_container').innerHTML = post_txt
		readhelper();
	}