var post_txt = `
<h2 class="title" id="calibre_link-2">ধর্ম বন্ধন</h2>
<div style="display: none" class="about_auhtor">* লেখক পরিচিতি : প্রজ্ঞাবংশ মহাস্থবির, বহু পিটকীয় গ্রন্থের অনুবাদক, লেখক, প্রাবন্ধিক, সুদেশক ও আন্তর্জাতিক খ্যাতিসম্পন্ন বৌদ্ধ পণ্ডিত। অধ্যক্ষ, বুদ্ধগয়া প্রজ্ঞাবিহার ধ্যানকেন্দ্র, স্টালিনগ্রাদ অ্যাভিনিউ, প্যারিস, ফ্রান্স। বর্তমানে তিনি ফ্রান্সে বসবাস করছেন।</div>
<div class="post_box" >
<div class="post_txt" >
<p class="source">[[ "কঠিন চীবর দান-১৯৯৮ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">চেতনা যার মহৎ সমগ্র বিশ্ব তার বন্ধু। ব্যক্তিগত, পারিবারিক, সামাজিক, গোষ্ঠীগত ও সম্প্রদায়িক সম্পর্কের চাইতে ধর্মীয় বন্ধন বহুগুণে উদার, মহৎ এবং ব্যাপক। এই বন্ধনে নিজেকে গভীরভাবে আবদ্ধ করতে পারলে ব্যক্তি ও সমষ্টির আত্মরক্ষার নৈতিক শক্তি ও সাহস এবং আত্ম মর্যাদা বোধ বেড়ে যায় অকল্পনীয় ভাবে।</p>
<p class="txt">রাজা অশোক রাজ্য জয়ে পেশী শক্তি ও অস্ত্র শক্তির পরিবর্তে ধর্মশক্তির আশ্রয় গ্রহণ করলেন। তাঁর এই মহৎ কৌশল তাকে করলো কালজয়ী ইতিহাস শ্রেষ্ঠ সম্রাট। বৃটিশেরা ভারত উপ-মহাদেশে এসেছিলেন ব্যবসা বাণিজ্যের উদ্দেশ্যে। দেশীয় শাসকদের দূর্বলতার সুযোগে ব্যবসা ওরাজত্ব দু-ই হাতিয়ে নিলেন শেষ পর্যন্ত। কিন্তু রাজনৈতিক নীতি পদ্ধতির হাজারো পরিবর্তনসত্ত্বেও টিকতে পারলেন না। শেষ পর্যন্ত বিদায় নিলেন। বৃটিশেরা রাজনৈতিকভাবে বিদায় নিলেও মিজোরাম, মেঘালয় সহ উপ-মহাদেশে সর্বত্র খৃষ্টান মিশনারীদের দ্বারা যে ধর্মরাজ্য তারা প্রতিষ্ঠা করে গেছেন তা-কি কখনো বিদায় নেবে? একইভাবে ম্রাট ধর্মাশোকের “ধর্ম বিজয়”- নামক মিশনের মাধ্যমে লংকা, বার্মা ও থাইল্যান্ডে যে ধর্মরাজ্য প্রতিষ্ঠা তিনি করেছিলেন তাঁরস্থায়িত্ব আজ কতকাল? আসলে গণতন্ত্র, সমাজতন্ত্র, কমিউনিজম সাম্রাজ্যবাদ বা আঞ্চলিকতাবাদ এসকল রাজনৈতিক মতবাদের চাইতে ধর্মীয় মতবাদের শক্তি ও স্থায়িত্ব অনেক অনেক বেশী।</p>
<p class="txt">বৃটিশেরা এই ভারত উপমহাদেশের রাজত্ব ছিনিয়ে নিয়েছিলেন বেশীর ভাগ ক্ষেত্রে মুসলমানদের হাত থেকে। তাই এদেশে বৃটিশদের প্রায় দু'শ বছরের শাসনামলে ভারতীয় মুসলমান সম্প্রদায়ই ছিলেন সবচেয়ে বেশী উপেক্ষিত ও অবহেলিত। এত দীর্ঘকাল শাসন-শশাষণের পরেও সেই মুসলমানেরা অখন্ড ভারতের বুকে আজ পৃথক দুটি স্বাধীন সার্বভৌমরাজ্যের অধিকারী হয়ে সগৌরবে মাথা উঁচু করে দাঁড়ানোর এত অমিত শক্তির উৎস কোথায়? সিন্ধী, পাঞ্জাবী, বেলুচ বাঙ্গালী সকল মুসলমান ধর্মের গভীর বন্ধনে একাত্ম হয়ে যাওয়াতেই ছিল এই অমিত শক্তির বিশাল ভান্ডার। তাদের গভীর ধর্ম প্রেমই ছিল আত্মরক্ষা ও আত্মশক্তি উদ্বোধনের মূলমন্ত্র। দেখা গেছে বৃটিশ শাসক গোষ্ঠীর কোন প্রকার দান অনুদান বা সাহায্যসহযোগীতা ছাড়াই এই উপমহাদেশের মুসলমানেরা নিজেদের প্রতিটি মসজিদ সংলগ্ন করে তুলেছিলেন মক্তব, মাদ্রাসা নামক শিক্ষা প্রতিষ্ঠানগুলো। ধর্মীয় ও ব্যবহারিক শিক্ষক মৌলানাদের শিক্ষা ভাতা অটুট রেখেছিলেন গরীব কৃষকদের ক্ষেতের ফসল এবং দিন মজুরদের দৈনিক রোজগারের অংশ হিসেবে ক্রয় করা ভাতের চালের অংশ বিশেষ প্রদান করে পৰ্য্যন্ত। তারা শিশু কিশোরদের মধ্যে ধর্মীয় শিক্ষাকে সামাজিকভাবে বাধ্যতামূলক করেছিলেন অসাধারণ দূরদর্শীতার সাথে। মুসলিম সমাজের এই বিধি-ব্যবস্থার ফলশ্রুতিতে শুধুমাত্র ভারত উপ-মহাদেশে নহে, আজ সমগ্র বিশ্বের মুসলমানেরা ধর্মের গভীর সৌভ্রাতৃত্বে পরিণত হয়েছে একটি মাত্র ইসলামিক পরিবারের সদস্যে।</p>
<p class="txt">একসময় পর্তুগীজ বণিকেরা শ্রীলংকা দখল করে তাদের উগ্র খৃষ্ট ধর্মান্ধতার শিকার করেছিলেন শ্রীলংকার বৌদ্ধ জনগোষ্ঠীকে। ফলে অধিকাংশ বৌদ্ধ-খৃষ্টান ধর্মান্তর গ্রহণ করেন। সেদেশের বৌদ্ধরা স্বীয় অস্তিত্ব বিপন্ন দেখে ভিক্ষু গুণরত্ন ও অনাগারিক ধর্মপাল প্রমূখ কিছু ভিক্ষু-গৃহী এক পর্যায়ে ঐক্যবদ্ধ হয়ে প্রতিটি বিহারে ও গ্রামে শুরু করলেন প্রভাতী শিশু শিক্ষার আন্দোলন। সামাজিক উদ্যোগে সম্পূর্ণ স্বেচ্ছাসেবী এই শিশু শিক্ষার আন্দোলন ক্রমে সেদেশের শিশু-কিশোরদের ধর্মীয় ও সাধারণ শিক্ষার প্রধান ভিত হয়ে গেলো এবং তাহা একটি বাধ্যতামূলক সামাজিক প্রথায় রূপায়িত হলো। শ্রীলংকার বৌদ্ধ ধর্মগুরু এবং মাতা-পিতাদের সেদিনের এই মহতী উদ্যোগের আশীর্বাদে শ্রীলংকায় শতকরা একশো জন লোক আজ শিক্ষিত হলেন এবং বৃটিশদের নিকট থেকে একটি স্বাধীন বৌদ্ধ রাষ্ট্রের স্বীকৃতি আদায়ে সক্ষম হলেন।</p>
<p class="txt">স্বাধীন সার্বভৌম শ্রীলংকায় এখন রাষ্ট্রীয়ভাবে গ্রহণ করা হয়েছে শিশুদের প্রাথমিক শিক্ষার দায়িত্ব। তাই বলে বিহার ভিত্তিক “শিশু শিক্ষা” নামক সামাজিক প্রথাটি কিন্তু মুছে দেয়া হয়নি। সম্পূর্ণ অবৈতনিক এবং কোন প্রকার সরকারী সাহায্য সহযোগীতা ছাড়াই শ্রীলংকার বৌদ্ধ ধর্মগুরু ও মাতা-পিতারা নিজেদের দায়-দায়িত্বের প্রধান কর্তব্য হিসেবে প্রতিটি বিহারে সগৌরবে অক্ষুন্ন রেখেছেন তাদের সন্তানদের জন্যে বিহার ভিত্তিক সপ্তাহের ছুটির দিনে ধর্মীয় শিক্ষা ব্যবস্থাটি। সামাজিক এই ধর্মীয় শিক্ষাকে উপলক্ষ করে সমগ্র শ্রীলংকায় সপ্তাহের রবিবারটি আজ তাদের একটি পবিত্র ধর্ম দিনে” পরিণত হয়েছে। এই দিনে শ্রীলংকার বৌদ্ধরা সকাল ৮টা হতে ১০টা পর্যন্ত (ভিক্ষুশ্রমন ও উপাসক-উপাসিকা) সকলেই শিক্ষক-শিক্ষিকায় পরিণত হন আপন সন্তানদেরকে ধর্মীয় ও ব্যবহারিক শিক্ষা দানের জন্যে। আর বিকাল ৩টা হতে সন্ধ্যা ৫টা পর্যন্ত সকলেই হয়ে যান ধর্মদেশক ও ধর্ম শ্রমনকারী। এভাবে শ্রীলংকানরা পবিত্র উৎসব মুখর করে তোলেন সপ্তাহের ছুটির দিনটিকে। শ্রীলংকান বৌদ্ধদের এই ‘ধর্ম দিবসটি' শ্রীলংকার সর্বশ্রেণীর বৌদ্ধ জনসাধারণকে করেছে ধর্মীয় সৌভ্রাতৃত্বের গভীর বন্ধনে আবদ্ধ। আর সেই শক্তির প্রভাবেই বিশ্বজুড়ে বিশাল তামিল জাতির প্রবল আগ্রাসী হিংস্র আঘাতের বিরুদ্ধে বিগত প্রায় দু'দশক ধরে তারা নিজেদের অস্তিত্ব টিকিয়ে রাখার সংগ্রামে, এখনো টিকে আছেন। শ্রীলংকার শিশুদের ধর্মীয় শিক্ষায় সুশিক্ষিত করার কারণেই ব্যবহারিক শিক্ষায় তারা যত উচ্চ শিক্ষায় শিক্ষিত হউন না কেন, তাদের ধর্মীয় সৌভ্রাতৃত্ব বোধে তাদেরকে নিরহংকারী, নিরভিমানী মাটির মানুষে আপন ধর্ম-বিশ্বাস ও কৃষ্টি সংস্কৃতিকে নিঃসংকোচে উর্ধ্বে তুলে ধরতে তারা অসাধারণ মনোবলের অধিকারী।</p>
<p class="txt">বাংলাদেশের বৌদ্ধ সম্প্রদায় এদেশের মোট জনসংখ্যার শতকরা একজনও নহেন। আজ যারা এদেশের সংখ্যাগরিষ্ঠ মুসলিম সম্প্রদায় তারা বলতে গেলে প্রায় সকলেই ছিলেন এদেশের প্রাচীন ধর্মীয় জনগোষ্ঠী বৌদ্ধদের অবিচ্ছেদ্য অংশ। বুদ্ধ ধর্মের নামে অবৌদ্ধ কৃষ্টি-সংস্কৃতি ও আচার বিশ্বাসে দিকভ্রান্ত, পথভ্রষ্ট হয়েই এদেশের বৌদ্ধরা আজ সংখ্যা লঘুতম সম্প্রদায়ে পর্যবসিত হয়েছে। যে ধর্মের উচ্চতম আদর্শে বাংলাদেশের সভ্যতা ও সংস্কৃতি এককালে বিস্ময় সৃষ্টি করেছিল, সমগ্র এশিয়া মহাদেশে আজ সেই ধর্মকে অযত্ন, অবহেলা ও বিকৃতির শিকার করে বাংলার বৌদ্ধ জনগোষ্ঠী হারালো ধর্ম, হারালো রাজ্য, হারালো একে একে প্রায় সব কিছু। সৌভাগ্যক্রমে ত্রিপুরা ও চট্টগ্রামের পার্বত্য অঞ্চলে বৃটিশ শাসনামল পর্যন্ত বৌদ্ধরা অতিকষ্টে নিজেদের সংখ্যা গরিষ্ঠতা বজায় রাখলেও আজ তা-ও প্রায় বিপর্যস্ত। এই বিপর্যয়ের মূল অনুসন্ধান করতে গেলে ঘুরে ফিরে একটি দূর্বলতাই বড়ো হয়ে দাঁড়ায়- তাহলে আমাদের জন- মানস এখনো ধর্মানুভূতিকে, ধর্মশিক্ষা ও অনুশীলনকে তেমন কোন মূল্য দিতে রাজী নহেন। রাজনৈতিক আঞ্চলিকতাবাদ সাময়িক প্রাধান্য পেলেও ধর্মীয় সৌভ্রাতৃত্বহীন এই আবেগ ব্যক্তি ও ক্ষুদ্র ক্ষুদ্র গোষ্ঠী স্বার্থের প্রবল সংঘাতে তলিয়ে যাওয়ার সম্ভাবনা সমধিক। আর এই আশংকা যদি সত্যে পরিণত হয়, তাহলে এদেশের মাটি থেকে আমরা চিরতরে মুছে যাওয়া এক মারাত্মক পটভূমি শীঘ্রই রচনা করব আমাদেরই হাতে।</p>
<p class="txt">পৃথিবীর খৃষ্টান সমাজ সপ্তাহের শনি ও রবিবারে, মুসলমান সমাজ শুক্রবারে ধর্মদিন যাপন করেন। এই ধর্মদিন যাপনের কারণে তারা কি আর্থিক, সামাজিক, রাজনৈতিক, সাংস্কৃতিক বা শিক্ষায় খুব বেশী ক্ষতিগ্রস্ত? আর আমরা বৌদ্ধরা সাপ্তাহিক ‘ধর্ম দিনের জন্যে সময় নষ্ট না করে তাঁদের চেয়ে কি বহুগুণে বেশী উন্নত হয়ে গেছি। খৃষ্টান ও মুসলিম সন্তানেরা স্কুল-কলেজের শিক্ষার পাশাপাশি ধর্মীয় শিক্ষা গ্রহণ ও দৈনন্দিন জীবনে তার অনুশীলনে গভীর শ্রদ্ধা ও নিষ্ঠা অটুট রাখাতে তাঁদের স্কুল কলেজের শিক্ষায় কোন ব্যাঘাত হয় না। অথচ আমাদের সন্তানেরা স্কুল-কলেজে পড়ার অজুহাত দেখিয়ে এমনি কি ধর্মশিক্ষাকে অবাস্তব, অপ্রয়োজনীয় ও লজ্জাজনক মনে করে সামাজিক, জাতীয়, রাষ্ট্রীয় ও বিশ্বে কত বেশী সম্মানের অধিকারী হলো?</p>
<p class="txt">আমাদের বাবা-মায়েরা সন্তানদের স্কুল-কলেজের শিক্ষার জন্যে, নাচের ক্লাশ বা গানের ক্লাশের জন্যে যে ভাবে উৎসাহ বোধ করেন; সন্তানদেরকে ধর্ম শিক্ষা দানের জন্যে সেই উৎসাহ উদ্দীপনা কতটুকু? ধর্মশিক্ষা ও অনুশীলনের দ্বারা সন্তানকে প্রকৃত মনুষ্যত্ব বিকাশের ভিত্ দান না করতে পারলে আধুনিক ভোগ সর্বস্ব বস্তুতান্ত্রিক শিক্ষায় মা-বাবার সব স্বপ্ন যে চুরমার হয়ে যাবে এই সত্যের উপলদ্ধি ঘটবে কবে?</p>
<p class="txt">খৃষ্টান, মুসলিম সহ পৃথিবীর বহু ধর্ম সম্প্রদায় নিজেদের দৈনিক, সাপ্তাহিক, মাসিক ও বার্ষিক উপার্জনের একটি সুনির্দিষ্ট অংশ ধর্মের নামে পর কল্যাণার্থে নিয়মিত এবং বাধ্যতামূলকভাবে দান করে থাকেন। জাকাত, কি বা মিশনারী ফান্ডের মাধ্যমে এই দান সংগ্রহ করে মুসলিম ও খৃষ্টান মিশনারীরা বিশ্বের সর্বত্র স্কুল-কলেজ-হাসপাতাল ইত্যাদি সেবাধর্মী প্রতিষ্ঠান গড়ে তুলছেন এন, জি, ও সংস্থা গঠন করে বিশ্বের ক্ষুধা তাড়িত দরিদ্র জন সমাজের ভাগ্যন্নোয়নে, ব্যাপক অবদান রাখার পাশাপাশি স্ব-স্ব ধর্মের নিত্য নতুন রাজ্য প্রতিষ্ঠা করে চলেছেন। অথচ আমরা বৌদ্ধরা! বিশ্বের কথা দূরে থাক আপন ঘরের ও সমাজের কল্যাণে পর্যন্ত এই নির্দিষ্ট ওনিয়মিত “ধম্মার্থে-দান” প্রথা চালু করতে এত অনীহা কেন?</p>
<p class="txt">মানুষ সু-শিক্ষা না পেলে কখনো দূরদর্শী, উন্নত, ত্যাগী ও উদার মানসিকতার অধিকারী হতে পারেন না। আধুনিক বস্তুতান্ত্রিক ভোগ সর্বস্ব শিক্ষা, সুশিক্ষার এই আদর্শ ধারণ না করার কারণে আজ প্রাচ্য-পাশ্চাত্যের ধনীদেশ সমূহে মাদকাশক্তি ও নৈতিক অবক্ষয়, দিন দিন যেভাবে রূপ নিচ্ছে; আমাদের ন্যায় দরিদ্র পীড়িত দেশেও তার ব্যতিক্রম কোথায়? স্কুল-কলেজ বিশ্ববিদ্যালয় সমূহে পরীক্ষার হলে নকল সর্বতা, নিয়মিত অধ্যায়ন ছেড়ে ছাত্র রাজনীতির নামে নিত্য হানাহানি, শিক্ষিত বেকারদের মাদকাশক্তি সহ সঙ্ঘবদ্ধ ডাকাতি, হাইজ্যাকিং ইত্যাদি কর্মে লিপ্ত হওয়ার ক্রমবর্ধমান প্রবনতার মধ্যে আধুনিক শিক্ষার অন্তঃসারশূণ্য স্বরূপটা আজ প্রকট হয়ে উঠছে নয় কি?</p>
<p class="txt">বিজ্ঞানের অগ্রগতির অবদানে যে জীবন ব্যবস্থা আজ বিশ্বমানব গোষ্ঠীকে সম্পূর্ণ গ্রাস করে ফেলেছে তাকে সম্পূর্ণ বিসর্জন দিয়ে হাজার বছর অতীতের সেই শান্ত, সৌম্য তপোবনে ফিরে যাওয়ার সুযোগ আর নেই। অথচ সেই তপোবনের সেই আদর্শকে বেমালুম ভুলে যাওয়ায় যে পরিণতি এখন নাকের ডগায় এসে উপস্থিত “গ্রীন হাউস এফেকট”- নামক এই বৈজ্ঞানিক ও ইংরেজী শব্দটার তাৎপর্যকেতো আর অস্বীকার করা যাবে না। বিজ্ঞান প্রকৃতির নিয়ন্ত্রণকে অস্বীকার করতে গিয়ে নিজেই এখন প্রকৃতির শিকার হয়ে পড়েছে।</p>
<p class="txt">তাই আসুন, আমরা বিজ্ঞান ও প্রকৃতির সমন্বয় সাধনকে ধর্মের মানবিক বোধনে উজ্জীবিত করতে সংকল্পবদ্ধ হই। মানুষের মনুষ্যত্ব বিকাশে এ বিশ্বে বুদ্ধের' মতবাদের তুলনা নেই। মৈত্রী, করুণা, মুদিতা, উপেক্ষা ও প্রজ্ঞা এই পঞ্চ মহাগুণের বিশাল ভান্ডার বুদ্ধের' মতবাদ। এই মতবাদকে প্রচার ও প্রতিষ্ঠায় ক্রুসেড বা জেহাদ নামক রক্তঝরা ধর্ম যুদ্ধের প্রয়োজন অতীতেও কখনো হয়নি, বর্তমানেও নেই, ভবিষ্যতেও হবেনা। দয়া, ভালবাসা, সন্তুষ্টিতা, ক্ষমা আর জ্ঞানের আলোময় পথে “বুদ্ধ ধর্মের" যে বিজয়যাত্রা হাজার বছর ধরে অপ্রতিহত ছিল, তা আজ থেমে গেছে যুগোপযুগী গবেষণা ও সঠিক প্রয়োগ প্রচেষ্টার একান্ত অভাবের কারণেই। আমার ও আমাদের সকলের কল্যাণে এই জড়তার অপসারণ করার দায়-দায়িত্ব নিতে হবে। ব্যক্তি হতেই সমষ্টি। তাই নিজেকে দীক্ষার ব্রত ঘর থেকেই শুরু হোক। “মহাকারুনিক বুদ্ধের শান্তি ও সমৃদ্ধির স্নিগ্ধ ধারা আসুক নেমে, আমাদের কাছে পরার্থের মঙ্গলময় ঝর্ণারথে।”</p>
<p class="end">“ভবতু সব্ব মঙ্গল”</p>
</div>
<div class="react">
</div>
</div>
<h2 class="title" id="calibre_link-4">বিশ্বশান্তি প্রতিষ্ঠায় ধর্মের ভূমিকা</h2>
<div class="post_box" >
<div class="post_txt" >
<p class="source">[[ রাজবন বিহারে "কঠিন চীবর দান-২০০০ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">শান্তি মানুষ মাত্রেই একান্ত কাম্য। সকলেই চাই সুখে শান্তিতে বসবাস করতে। কিন্তু এই শান্তি একটি স্বাপেক্ষ বিষয়, নিরপেক্ষ স্বতন্ত্র নহে। পরিবার, প্রতিবেশী, সমাজ, রাষ্ট্র, বিশ্ব সমাজনীতি, রাজনীতি, অর্থনীতি, এমন কি নিজের চারপাশে বিরাজিত আলো-বাতাস, নদ-নদী, পাহাড়-পর্বত, বৃক্ষ-লতা, পশু-পক্ষী, কীট-পতঙ্গ এগুলো পর্যন্ত প্রভাব বিস্তার করে থাকে ব্যক্তি ও সমষ্টিগত জীবনে সুখ-শান্তি লাভের পথে। জীবনের আদিম পর্ব অতিক্রমের পর মেধার বিকাশ যখন একটি জটিল প্রগতির দ্বার প্রান্তে এসে দাঁড়ালো তখনই শান্তি নামক প্রশ্নটি বড়ো হয়ে দেখা দিল। মানব সভ্যতায় ধর্মের উৎপত্তি এই শান্তির অন্বেষা হতে।</p>
<p class="txt">ধর্ম একটি ব্যক্তিগত মতবাদ। একজন ব্যক্তির জীবনে তাঁর চারপাশে বিরাজমান পরিবেশ, পরিস্থিতি তাঁর চিত্তকে প্রতি নিয়ত ভাবিত করে। সেই ভাবিত চিত্তের ব্যক্তি অনুভুতি যখন সার্বজনীন অনুভুতিকে প্রভাবিত করার মতো যোগ্যতা পায় তখনই তা ধর্ম নামক এক বিশেষ মর্যাদা পূর্ণ অভিধা প্রাপ্ত হয়।</p>
<p class="txt">বর্তমান বিশ্বে বহুলভাবে গৃহীত যে গুটিকয় ধর্মমত বিদ্যমান তন্মধ্যে প্রাচীনত্বের দিক থেকে বৌদ্ধ ধর্ম, খৃষ্টান ধর্ম এবং ইসলাম ধর্ম এ তিনটি প্রধান। বৈদিক মতবাদের বাহক বর্তমান হিন্দুধর্ম বলতে যা বুঝায় তা অসংখ্য মত ও পথে বিশ্বাসের কারণে সুনির্দিষ্ট কোন মতবাদ বা আদর্শের বাহক হতে পারেনি। তাই তাকে প্রধান ধর্মগুলোর পর্যায়ভুক্ত করা কষ্টসাধ্য। উপরোক্ত প্রধান ধর্মমতত্রয় বিশ্ব শান্তি প্রতিষ্ঠায় স্ব স্ব ক্ষেত্রে কতটুকু ভুমিকা রাখতে পারে তার উপর সংক্ষিপ্ত আলোচনা এ নিবন্ধের প্রতিপাদ্য বিষয়।</p>
<p class="txt">বৌদ্ধ ধর্মের প্রবর্তক মহামানব গৌতম বুদ্ধের প্রচারিত ধর্ম মতের জন্ম জীবনের প্রধান প্রশ্ন দুঃখ’ থেকে মুক্তির উপায় অনুসন্ধানে। কেন এই সন্ধান? জীবনে দুঃখ থাকলে শান্তি কোথায়? তাই দুঃখ থেকে চির অব্যাহতি লাভের মাধ্যমেই চির শান্তি লাভ সম্ভব। এই সিদ্ধান্তে ভগবান বুদ্ধ তার রাজকীয় জীবনের অস্থায়ী ভোগ বিলাসের সুখ উপেক্ষা করে নির্জন নিরিবিলি গবেষণার সহায়ক সন্যাস জীবনকে গ্রহণ করেছিলেন। তাঁর সেই অদম্য অন্বেষা ও গবেষণার ফসল লাভে তিনি সার্থক হয়েছিলেন মানব জগতকে দুঃখ মুক্তির এক প্রত্যক্ষ ও বাস্তব পথ নির্দেশনা দানের মাধ্যমে। তিনি দেখালেন জীবনে দুঃখের উৎপত্তি মূল হলো অজ্ঞান প্রসূত আমিত্ববোধ হতে। এই আমিত্ব ধারণা জন্ম দেয় লোভ, হিংসা আর অজ্ঞতার। মানব সমাজে হীন স্বার্থপরতা প্রসূত নানা অনাচার-অত্যাচার, দাঙ্গা-হাঙ্গামা, যুদ্ধ, খরা, দুর্ভিক্ষ, মহামারী, ঘূর্নিঝড় এসব সংগঠিত হয় লোভ, হিংসা আর অজ্ঞানতার বাড়াবাড়ি হতে। অনাচার-অত্যাচার ভরা ব্যক্তি জীবন ও সমাজ জীবনে শান্তি কোথায়? দুঃখ নয় সুখ, অশান্তি নয় শান্তি -এটাই তো জীবনের প্রার্থনা। এই প্রার্থনার পূর্ণতায় বুদ্ধ উদ্ভাবিত শিক্ষা ও উপদেশ হলো আমিত্বের মিথ্যা অহংকার সমূল উৎপাটনে। মাটি, জল, বায়ু, তাপ চারটি মহাউপাদান তথা চার মহাভুত রূপ দ্বারা এই জড় দেহের গঠন চিন্তা আর সেই চারিটি হতে উৎপন্ন বর্ণ, গন্ধ, রস আর প্রাণ শক্তির সৃষ্টিতে বিশ্বাস স্থাপন। দেহ ও প্রাণকে এমন বৈজ্ঞানিক উপায়ে বিভাজনের ফলে আমি, আমার, আমিত্ব, আত্মা ইত্যাদি বদ্ধমূল ধারণাসহ ঈশ্বর নামক মহাস্রষ্টার কাল্পনিক বিশ্বাস লোপ পায়। মাটি, জল, বায়ু, তাপ এবং বর্ণ, গন্ধ, রস ও প্রাণ এই আটটি উপাদানকে বলা হয় নাম ও রূপ'। রূপ হতে নামের জন্ম হয় বটে; কিন্তু সেই নাম’ রূপকে নিয়ন্ত্রন করে, যাবতীয় কার্যে নিয়োজিত করে। নাম নামক মন-চিত্ত তাই সুখের ও উৎস, দুঃখেরও উৎস; শান্তিরও উৎস; অশান্তিরও উৎস। বিশ্ব ব্যাপি অশান্তি দুর করার জন্য তাই প্রয়োজন প্রথমে ব্যক্তির মন-চিত্ত হতে অশান্তি ও দুঃখ সৃষ্টিকারী লোভ, দ্বেষ ও অজ্ঞানতাকে ধ্বংস করার প্রয়াসে নিবেদিত হওয়া। ব্যক্তি হতেই সমষ্টি। তাই বিশ্বব্যাপি অশান্তির মূল উৎস এই ব্যক্তি মন-চিত্তকে প্রথমে অবিদ্যা-তৃষ্ণা তথা লোভ, দ্বেষ, মোহ মুক্ত করার সম্যক্ প্রচেষ্টার সাথে সাথে ব্যক্তির দায়িত্ব হবে অপর দশ জনকেও সেই দর্শন ও শিক্ষার অনুশীলনে উৎসাহিত করা। এই প্রক্রিয়ার মাধ্যমেই অচিরেই ব্যক্তি হতে পরিবার, পরিবার হতে সমাজ, সমাজ হতে সম্প্রদায়, সম্প্রদায় হতে রাষ্ট্র, রাষ্ট্র হতে পুরো বিশ্বকে মহাশান্তির প্লাবনে প্লবিত করা সম্ভব।</p>
<p class="txt">আধুনিক উন্নত যোগাযোগ ব্যবস্থা সমগ্র বিশ্বকে প্রত্যেকের হাতের মুঠোয় এনে দিলেও আধুনিক অস্থির গণতান্ত্রিক রাষ্ট্র নামক দেশগুলো অস্থির নায়কগণ বিশ্ব শান্তির প্রধান অন্তরায় হয়ে দাঁড়িয়েছে। কারণ কোন রাষ্ট্রনায়ক বুদ্ধের শিক্ষা, দর্শন ও আদর্শে উদ্বুদ্ধ হলেও স্বীয় রাষ্ট্রের বিরোধী দলীয় নেতৃত্বগুলোর অবাস্তব, অযৌক্তিক বিরোধীতা তাকে বেশী দিন ক্ষমতায় অধিষ্ঠিত থাকতে দেবে না। ফলে স্বরাষ্ট্র কিম্বা বিশ্ব-রাষ্ট্রমঞ্চ নামক জাতিসংঘকে বিশ্ব শান্তি প্রতিষ্ঠায় ধর্মরাজ অশোকের ন্যায় প্রভাবিত করা এই স্বল্পমেয়াদি রাষ্ট্রনায়কগণ দ্বারা খুবই কঠিন। এতেই অনুধাবন করা যায় কেন তথাগত বুদ্ধ পরমার্থিক জীবন গঠনকারী ভিক্ষু সঙ্রে ক্ষেত্রে আপন অতি প্রয়োজনীয় অষ্ট-পরিষ্কার নামক ব্যবহার্য দ্রব্য সামগ্রী ছাড়া অবশিষ্ট স্থাবর-অস্থাবর সমুদয় সম্পদকে সাংঘিক তথা গণসম্পদে পরিণত করার পাশাপাশি সজ্ঞ নেতৃত্বে এক প্রকার এক নায়কত্বকে স্বীকৃতি দিয়েছিলেন। অর্থাৎ বয়ো জ্যেষ্ঠ ও গুণশ্রেষ্ঠ এই উভয় গুণে গুণান্বিত ভিক্ষু একবার সংঘ কর্তৃক নায়ক মনোনীত হওয়ার পর তাঁকে আমৃত্যুকাল অথবা স্বেচ্ছায় পদত্যাগ না করা পর্যন্ত ক্ষণে ক্ষণে ভোটের মাধ্যমে নায়কত্ব হতে অপসারণ করার কোন বিধান তথাগত বুদ্ধ দেননি। এক্ষেত্রে লক্ষনীয় যে, গণ জীবনে ব্যক্তিগত সঞ্চয় প্রত্যার্পনের অর্থ ভোগ বাহুল্যতা বর্জন; গুণ শ্রেষ্ঠত্ব যাচাইয়ের অর্থ সর্বোচ্চ ত্যাগী ও মোহ মুক্ত ব্যক্তিত্বের সন্ধান এবং বয়োজ্যেষ্ঠত্বের মাধ্যমে সর্বোত্তম জীবন চর্চায় পূর্ণ অভিজ্ঞতার সাথে সাথে অতীতের তেমন আদর্শ অবদানের দীর্ঘ খতিয়ান অনুসন্ধানের অবকাশ দান করা হয়েছে। দার্শনিক কার্লমার্ক্স বুদ্ধ দর্শনের এই প্রাজ্ঞ নীতির আলোকেই অধুনিক সমাজতান্ত্রিক রাষ্ট্রের স্বপ্ন রচনা করেছিলেন। কিন্তু রাশিয়ার অবৌদ্ধ আদর্শবাদী খৃষ্টীয় ধর্মান্ধতায় নিমজ্জিত জারতান্ত্রিক শোষন নির্যাতনে অতিষ্ঠ লেলিনের চিত্ত ধর্মের প্রতি অতি ঘৃণায় পরিপূর্ণ থাকাতে মার্ক্সোর দর্শন ও, তত্ত্বকে অর্থনৈতিক মুক্তি দিক নির্দেশনায় প্রয়োগের সাথে সাথে ধর্ম মাত্রেই ঘৃণা করার শিক্ষা ও বিশ্বাস প্রচলন করে দিলেন। কার্ল মার্ক্স বুদ্ধ দর্শনের যত গভীরে যেতে পেরেছেন লেলিন সে চেষ্টা তেমন করেননি। তিনি কেবল খৃষ্ট ধর্মকেই বিশেষভাবে ভেবেছেন। এই ভুলের অন্ধ অনুসরণের ফল দাঁড়ালো আধুনিক গণতন্ত্রের নামে ক্ষমতা লিপ্সা ও ভোগান্ধতার পদতলে সমাজতান্ত্রিক আদর্শের বর্জন ও বিসর্জন। প্রকৃত বিশ্ব শান্তি প্রতিষ্ঠার স্বার্থে বুদ্ধের দর্শন ও শিক্ষার আরো ব্যাপক আলোচনা, গবেষণার প্রয়োজন। বুদ্ধের শীল, সমাধি ও প্রজ্ঞাময় অহিংসাবাদী মতবাদের সাথে খৃষ্টীয় মতবাদের সেবা দান এবং ইসলামের ধর্মভিত্তিক ব্যক্তি ও সামাজিক আচারের বাধ্য বাধকতা নীতি সমন্বিত করতে পারলে বিশ্বশান্তি প্রতিষ্ঠা সহজ, তরান্বিত ও দীর্ঘস্থায়ী হবে। এই সমন্বয় সাধনের প্রয়াসে ঈশ্বর, স্রষ্টা এ জাতীয় বিশ্বাস এবং তপ্রভাবিত আচার-আচরণের স্বাধীনতা প্রাথমিক পর্যায়ে স্বীকৃত থাকতে হবে। একই সাথে প্রত্যেক জাতি ও সম্প্রদায়ের নিজ নিজ ভাষা, কৃষ্টি; সংস্কৃতি ও লোকাচারে হস্তক্ষেপ হতে বিরত থাকতে হবে। তবে কোন ক্ষেত্রেই স্বীয় মতের বাড়াবাড়ি এবং অযৌক্তিক অনুশীলনের উগ্র অন্ধত্বকে প্রশ্রয় দেয়া যাবে না। বিশ্ব শান্তি প্রতিষ্ঠায় উপরোক্ত পন্থা অবলম্বন অতীব কার্যকরী অবদান রাখতে পারবে বলে আমার বিশ্বাস।</p>
</div>
<div class="react">
</div>
</div>
<h2 class="title" id="calibre_link-5">আত্ম মর্যাদার বিমূর্ত প্রতীক - (আর্য পুরুষ বনভন্তে)</h2>
<div class="post_box" >
<div class="post_txt" >
<p class="source">[[ রাজবন বিহারে "কঠিন চীবর দান-২০০১ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">কোন গৌরবনীয় ঐতিহ্যের অধিকারী ব্যক্তি যখন স্মরণে রাখেন তাঁর সেই অতীত বংশধরগণের ঐতিহ্য গৌরবের কথা; সেই স্মরণে তিনি যদি না হন অহংকারে স্ফীত; অথচ স্বীয় জীবনে বংশধরগণের সেই ঐতিহ্য গৌরবকে আরো সমৃদ্ধি দানে থাকেন তৎপর-অপ্রমত্ত; তেমন ব্যক্তিত্বকে বলা হয় আত্ন-মর্যাদাশীল মানুষ। এমন মানুষ দ্বারা কদাপি সম্ভব হয়না হীন আচরণ ও হীন ইচ্ছা অভিলাষে বশীভূত হওয়া। যে কোন পাপ-অকুশল, অন্যায় আচরন, তা লোক চক্ষুর অন্তরালে হউক বা প্রকাশ্যেই হউক, একজন আত্নমর্যাদাশীল মানুষের পক্ষে একান্তই অসম্ভব। তেমন মানুষটির স্বভাব-চেতনায় তখন অনুস্বরণীয় ও অনুকরণীয় আদর্শ হয়ে থাকেন এ বিশ্বের তাবৎ স্মরণীয়, বরণীয় মহাপূরষেরা তাই তাদের হৃদয় কন্দরে সদা অনুরণিত হয় এই কথাটি-</p>
<section class="gatha">
<p class="txt">মহাজ্ঞানী মহাজন, যে পথে করেছেন গমন;</p>
<p class="indent">হয়েছেন চিরস্মরণীয়।</p>
<p class="txt">সেই পথ লক্ষ্য করে, আচরিব ধৈর্য ধরে ;</p>
<p class="indent">আমি ও হব বরণীয় ।।</p>
</section>
<p class="txt">সেই বরণীয় হওয়ার সংকল্পে আর সাধানায় জীবন-পণ হতে তাঁদের মনে-প্রাণে থাকে না তখন কোন দ্বিধা-দন্ধের অবকাশ। একান্ত-ই নিবেদিত গুণগত, দৃঢ় -বীর্য, মহাপরাক্রমী হয়ে উঠেন তাঁরা আপন মহৎ লক্ষ্যে বজ্র কঠোর সংকল্পে ।</p>
<p class="txt">আধ্যাত্মিক সাধন জগতে ইদানিং কালের বাংলাদেশের জাতিধর্ম নির্বিশেষে যে মানুষটি এক উচ্চতম মর্যাদার আসনে সমাসীন তাঁর নাম সাধনানন্দ মহাস্থবির। বনভান্তে' এ নামেই তিনি এখন সমধিক পরিচিত ও শ্রদ্ধেয় ব্যাক্তিত্ব। ১৯২০ খৃস্টাব্দের ৮ই জানুয়ারী এক চামা পরিবারে তাঁর জন্ম। পরিবারটি পার্বত্য চট্টগ্রামের কাপ্তাই জল বিদ্যুত প্রকল্পের নিকটবর্তী মোরঘোনা নামক একটি পাহাড়ী পল্লীতে অবস্থিত ছিল। কর্ণফুলী নদী বিধৌত রাঙ্গামাটি পর্যন্ত বিস্তৃত এই উর্বর বিস্তীর্ণ অঞ্চলটিতে তখন সবে মাত্র আধুনিক শিক্ষা সংস্কৃতির পরশ লাগছিল। তাই মোরছোনা পল্লীর এই সন্তানটির প্রাতিষ্ঠানিক শিক্ষা বলতে তৎকালীন বৃটিশ উপনিবেশিক শিক্ষা ব্যবস্থায় উচ্চ প্রাইমারী বিদ্যালয় পর্যন্ত। তবে মেধাবী ছাত্র হিসেবে অজানাকে জানার গভীর আগ্রহে স্কুল পরবর্তী জীবনে ও বিভিন্ন ধর্ম দর্শন আর জ্ঞান- বিজ্ঞানের গ্রন্থাবলীর... অন্বেষণ, সংগ্রহ আর তার মনে বিরাম ছিলনা কোনদিন। জ্ঞানাহরণে তাঁর এই অদম্য স্পৃহা বর্তমান আশির কোটায় পৌঁছে ও কোন প্রকার শৈথিল্যতার লক্ষণ নেই ভদন্ত সাধনানন্দ মহাস্থবিরের জীবনে। কেবলমাত্র ধর্ম দর্শন বা জ্ঞান-বিজ্ঞানের প্রতি নহে, সঙ্গীত-সংকীৰ্ত্তন, যাত্রা নাটকের প্রতি ও তাঁর আকর্ষণ ছিল সমধিক। জন্মগত সুকণ্ঠের অধিকারী এই প্রতিভাবান ব্যক্তিত্বটি বর্তমান একাশি বছর বয়সে ও যৌবনের সেই সুর-ছন্দ অবিকল ধারণ করে... যেমন রেখেছেন, একইভাবে সেই শৈশব কৈশোরে অধীত বিষয়াবলীতে ও অবিস্মৃত রেখেছেন। তাঁর আশ্চর্য এই মেধা স্মৃতিশক্তিতে হতবাক হতে হয় শ্রোতামন্ডলীকে।ভদন্ত সাধনানন্দ মহাস্থবির,আমাদের পরম শ্রদ্ধেয় বনভান্তের এতসব গুণাবলীর মধ্যে যেগুলো সবচেয়ে লক্ষ্যনীয় তা হলো প্রবল অনুসন্ধিৎসা, বিবেক বৈরাগ্যের প্রতি প্রবল আকর্ষণ, সমকালীন অপসংস্কৃতি ও কুসংস্কার মুক্ত মন এবং ধর্মীয় বিকৃতি ও গতানুগতিকতার বর্জনে আপোষহীনতা। তাঁর এই চারিত্রিক বৈশিষ্ট্য পরিপূর্ণতার প্রথম ধাপ অতিক্রম করে যখন তিনি ২৯ বছরের ভরা যৌবনে গৃহীজীবন ত্যাগ করে ১৯৪৯ খৃস্টাব্দে বৌদ্ধ সন্যাস জীবনে প্রব্রজ্যা গ্রহণ করেন। তৎকালীন এবং ইদানিং কালের পুরোহিত সর্বস্ব গতানুগতিক ভিক জীবনে প্রতি নহে, তিনি একান্ত ভাবে আকৃষ্ট হয়েছিলেন বুদ্ধ সমকালীন মহান ত্যাগৰ্বতে দীক্ষিত মনোহর ভিকখু জীবনের অপার সৌন্দর্যের প্রতি। সেই সারিপুত্র, মোগল্যায়ন, মহাকাস্যপ,আনন্দ, অনিরুদ্ধ প্রমূখ মহা রাজসন্যাসীদেরকে তিনি আপন হৃদয় মন্দিরে গুরুর আসনে বসিয়ে তাঁদের আদর্শ আপন একলা চলার পথে জীবন নির্দেশিকা রূপে গ্রহণ করেছিলেন। তাই প্রব্রজ্যিত জীবন সম্পর্কে শাস্ত্রীয় গ্রন্থে শীল বিনয়াদি যে সকল আচার সংযম ও ত্যাগ বৈশিষ্ট্যের উল্লেখ তিনি পেয়েছেন, মনেপ্রাণে সেগুলোকে আয়ত্ব করতে পার্বত্য অঞ্চলের ধনপাতা নামক গহীন অরণ্যে একাকী প্রবেশ করলেন। বুদ্ধের আজ্ঞাকে শিরোধার্য করতে গিয়ে কপর্দকহীন, গৃহহীন এই ধ্যান মৌন নির্জন অরণ্যে একটি ভিক্ষা পাত্র এবং তিনটি পরিধেয় গৈরিক বসনই ছিল তাঁর জীবন রক্ষার একমাত্র সম্বল। ভিক্ষায় নির্ভর এই আরণ্যিক জীবনে, একটানা বাইশটি বছর অতিক্রম কালে অন্ন, বস্ত্র, বাসস্থান আর চিকিৎসার সংকট যখন সহ্যের সীমা অতিক্রম করতে তখনো তিনি কদাপি মনে স্থান দিতেন না গৃহীজন অথবা গ্রাম্য বিহারবাসী ভিক্ষুদের আরাম আয়াসী জীবনের আকর্ষন । সংকল্প দৃঢ়, বীর্যবান এই ব্যক্তিত্বটির মানসপটে তখন স্বতঃই ভেসে উঠতো বুদ্ধ, সারিপুত্র, মোগল্যায়ন, মহাকস্যপাদি অতীতের সেই রাজপুত্র, শ্রেষ্ঠী পুত্রদের অপরিসীম কষ্টকর ত্যাগময় আর্দশ জীবনের ছবি। এতে তিনি ফিরে পেতেন অসাধারণ মনোবল এই ভেবে যে, সেকালের রাজা, মহারাজা, ধনী শ্ৰেষ্ঠীদের সন্তানগণ এত কষ্ট সহ্য করতে পারলে আমি পারবো না কেন?</p>
<p class="txt">শ্রদ্ধেয় বন ভন্তের এহেন আদর্শ মনোবৃত্তি ক্রমে কিভাবে এক প্রবল আত্ম-মর্যাদা বোধের জন্ম দিল তা অনুধাবন করতে নিম্নের ঘটনাবলী উল্লেখ করা গেল।</p>
<p class="txt">১। শ্রদ্ধেয় বন ভন্তের আরণ্যিক জীবনের কথাই বলছি। এক পর্যায়ে তাঁর গাঁয়ের পরিধেয় বস্ত্র তিনটি মাত্র চীবর এমন জীর্ণতা প্রাপ্ত হয়েছিল যে উঠতে, বসতে সামান্য টান পড়লেও ছিড়ে যেত। কিন্তু, তবুও কি ভিক্ষু কি গৃহী কারো পাশেই তিনি আপনার জন্য পরিধেয় বস্ত্র</p>
<p class="txt">চাইতে তার বিবেক সায় দিচ্ছিলনা। সেই জীর্ণ বস্ত্র পরিধান করে একদিন তিনি এক গৃহীর আমন্ত্রনে গেলেন। বসা থেকে উঠতে গিয়ে পরনের এবং গায়ের উভয় বস্ত্র এক সাথে এমন ভাবে ছিড়ে গেল যে তিনি উলঙ্গ প্রায় হয়ে গেলেন। পাশে উপবিষ্ট নিকটস্থ বিহারের ভিক্ষু মহোদয় এক জোড়া পুরনো চীবর এনে দিতে চাইলে তাঁর আত্ম-মর্যাদায় ভীষন লাগলো। তিনি ভাবলেন, আজ আমি যদি এই ভিক্ষুর পরিত্যক্ত পুরনো চীবর গ্রহন করি তাহলে একদিন তিনি বলার সুযোগ পাবেন যে, “আমি যদি সেই দিন বন শ্রমণকে চীবর না দিতাম তাহলে সে উলঙ্গ থাকতো। আমার ত্যাগ মহনীয়তা তখন ম্লান হয়ে যাবে- এই সিদ্ধান্তে তিনি সেদিন সেই চীবর গ্রহন করেননি।</p>
<p class="txt">২। আরণ্যিক জীবনের প্রথম দিকে তিনি কেবল মাত্র ভিক্ষান্ন নির্ভর ছিলেন। ভিক্ষু-শ্রামণকে অন্ন-ভিক্ষা দান সম্পর্কে অজ্ঞাত সমাজে ভিক্ষান্ন সংগ্রহের উদ্দেশ্যে কোন কোন সময় গ্রামের পর গ্রাম ঘুরেও মধ্যাহ্ন ভোজের জন্যে কোন অন্ন-ব্যলন যেদিন লাভ হয়নি সেদিন পাহাড়ি ছড়ার জল পান করে তিনি অরণ্যের অনাহারী একাকীত্ব জীবন অতিবাহিত করেছেন অম্লান বদনে, বুদ্ধ ও তার আদর্শ শিষ্যদের স্মরণ করে করে।</p>
<p class="txt">৩। আমি শীতে কষ্ট পাচ্ছি, শীত বস্ত্র দাও, বৃষ্টিতে কষ্ট পাচ্ছি, একটি ঘর করে দাও- এমন বাক্য কদাপি তিনি মুখে আনেননি। কারণ এতে বুদ্ধের নিষেধ আছে। মানুষ স্বতঃস্ফুর্ত ভাবে যখন কিছু দিতে চাইতেন, জানতে চাইতেন-কি প্রয়োজন, তখনই কেবল তিনি তা প্রকাশ করতেন। আরণ্যিক জীবনে তাই তাকে বহুকাল ধরে থাকতে হয়েছে গাছের তলায়, পাতার বিছানায়। হাড় কাঁপানো শীতে, ঝড় বৃষ্টিতে ভিজে ভিজে উপবিষ্ট অবস্থাতেই বহু দিবস রজনী গত করেছেন তিনি। এমন দুঃসহ অবস্থায় তিনি বরাবরই স্মরণ করতেন বুদ্ধ ও তার আদর্শ শিষ্যদের ত্যাগ মহান আরণ্যিক জীবন সংগ্রামকে।</p>
<p class="txt">৪। সেই আরণ্যিক জীবনে একবার তিনি ভীষন ভাবে জ্বরে আক্রান্ত হন। ক্রমাগত কয়েকদিন ভিক্ষান্ন সগ্রহে যেতে পারেননি। জ্বরে এবং অনাহারে দু'য়ে মিলে খুব সহসা তিনি এমন দূর্বল হয়ে পড়েছিলেন যে, নড়াচড়া করার শক্তিও ছিল না। দেখা গেল পা থেকে অবশভাব কোমর হয়ে ক্রমে উর্ধ্বগামী হচ্ছে। নির্জন একাকী অরণ্যবাসের এই অসহায় মূহুর্তে কেহ তার জন্য ভাববার নেই অথচ এই দীর্ঘ অরণ্য বাসে থেকেও তিনি কত জায়গায় ধর্মদেশনায় আমন্ত্রিত হয়েছেন। কত জনকে বুদ্ধের বাণীতে উপকৃত করেছেন। এ সকল কথা স্মরণ করে তিনি কারো প্রতি ক্ষুন্ন মনোভাব সেদিন উৎপন্ন করেননি। অধিকন্তু নিজেকে বলতে শুরু করলেন হে বন শ্রমন এবার বুঝি তোমার মৃত্যু অনিবার্য। বুদ্ধ রাজার পুত্র ছিলেন বলে লোকে তার মহাত্যাগে বিশ্বাসী ছিলেন, বিমুগ্ধ ছিলেন। তাই তাঁকে দান দিয়েছে, পঞ্চবর্গীয়রা সেবা করেছে। হে বন শ্রমন! তুমিতো রাজপুত্র নও; তোমার ত্যাগের প্রতিলোকের বিশ্বাস নেই বলেই তো আজকে এমন একজন ব্যক্তিও নেই তোমার খোঁজ খবর নেয়ার । আচ্ছা তুমিতো বুদ্ধের জীবনে বিশ্বাস করে এই আরণ্যিক জীবন গ্রহন করেছ। তাঁর উপদেশকে বিশ্বাস করেই তো লাভ-সৎকার প্রত্যাশা, টাকা-পয়সা, ক্রয়-বিক্রয় বর্জন করে শুধু মাত্র ভিক্ষাজীবি হয়ে জীবন-যাপন করছ। যদি এভাবে অরণ্যে মারা যাও তাহলে তো বর্তমান ভিক্ষুরা যে বলে বেড়াচ্ছে আড়াই হাজার বছর আগের দিন এখন নেই। এখন বুদ্ধ যুগের মতো চলতে পারবেনা। সেই নির্বাণ সাধনায় সাফল্য লাভও এখন হবেনা। এখন দান-দক্ষিণা অন্বেষণ করো টাকা-পয়সা সঞ্চয় করো, স্বাবলম্বী না হলে মরবে-এ সকল কথাই কি তবে সত্য হবে? হে বন শ্রামণ! তুমি এভাবে মরলে বুদ্ধ এবং তার উপদেশই তো মিথ্যা প্রমাণিত হবে।</p>
<p class="txt">প্রিয় পাঠক, লক্ষ্য করুন; মহাব্যক্তিত্বের অধিকারী, প্রবল আত্ম মর্যাদাবোধ সম্পন্ন বন ভন্তের চিত্তের বিতর্ক মৃত্যুর মুখোমুখি দাঁড়িয়ে কোন্ দিকে প্রবর্তিত হলো? তাঁর এই চিত্ত -বিতর্কে বিন্দু মাত্রও হীনতা বা কাপুরুষতায় প্রকাশ পেলো কিনা? তার জ্ঞাতী-নির্লিপ্ত চিত্ত, দান- প্রতিদানের প্রত্যাশাহীন চিত্ত, মান-যশ-খ্যাতির আকাংখা বিমুক্ত চিত্ত, কেবল মাত্র বুদ্ধকে এবং তার বাণী সত্যতাকে জানার জন্য, বুঝার জন্য, অধিগত করার জন্য, কেমন করে কায় জীবনের মমতা ত্যাগী হলো, কেমন তরো সংকল্প দৃঢ়তা আর স্থানদৃঢ় বীর্যের স্ফুরণ তার চিত্তকে লৌহ কঠিন করে তুললল, তাহাই অনুধাবনের বিষয়। মৃত্যু মুখে দণ্ডায়মান এই সাধক যেই চামা ঘরে জন্ম সেই জাত কুলকে নহে। যেই বংশে প্রব্রজ্যা সেই বংশের সারিপুত্র, আনন্দ, মহাকশ্যপের কুল গৌবর, ত্যাগ মহীমাকে আপন জ্ঞান করাতেই তার মধ্যে এমন আত্ম-মর্যাদা বোধ সম্পন্ন চিত্তের বহিঃপ্রকাশ ঘটে। সেই নির্ঘাত আত্ম-মর্যাদা বোধের শক্তি হতেই জাগ্রত হয় অসাধারণ মনোবল, অদমনীয় আত্ম বিশ্বাস আর অপরাজেয় আত্মপ্রত্যয়। সেই মনোবল, সেই আত্ম বিশ্বাস, আত্ম-প্রত্যয় তার আরণ্যিক জীবনে লোভ-দ্বেষ-মোহ জাত কাম-বিতর্কিত, ব্যাপাদ বির্তক, বিহিংসা বিতর্ক তথা ধ্যান-সাধনায় মহা অন্তরায়ঙ্গ কামছন্দ, ব্যাপাদ, তন্দ্রালস্যতা, ঔদ্ধত্য, কৌকৃত, বিচিকিৎসা- এই পঞ্চনীবরণ ধ্বংস করতে একান্ত সহায় হয়েছিল। এ সকল মহাশত্রুর বিরুদ্ধে কেমন তরো সংগ্রাম করেছিলেন সে প্রসঙ্গে বলতে গিয়ে তিনি বলেন- আমি তখন জার্মানীর হিটলার কর্তৃক বেলজিয়ামকে পদানত করার দাম্ভিক উক্তি স্মরণ করতাম। দ্বিতীয় বিশ্ব যুদ্ধের সেই দিনে বিশেষ প্রয়োজন হয়ে পড়েছিল তাঁর শত্রু বৃটেনকে পদানত করা। কিন্তু, বেলজিয়াম সরকার বেজিয়ামের উপর দিয়েই তাঁর সেনাবাহিনীকে যেতে হবে বৃটেনে। কিন্তু বেলজিয়াম সরকার হিটলারকে তার ঘাটি ব্যবহার করতে দিতে রাজী ছিলনা। তাই সেদিন হিটলার বেলজিয়ামকে লক্ষ্য করে বলে ছিলেন, বেলজিয়াম যদি মিত্র ভাবে যেতে না দেয়, তবে শক্রভাবেই অগ্রসর হবো। সাধ্য থাকে তো বাধা দাও। এই বলতে না বলতেই জার্মান সেনাদল হু হু করে ঢুকে পড়লো বেলজিয়ামে। আর খুব সহজেই বেলজিয়ামকে পদানত করে বৃটেন আক্রমন করলো। শ্রদ্ধেয় বন ভন্তে বলেন, আমি অরণ্যে এভাবে পঞ্চ নিবরণ নামক ক্লেশ মারের সাথে সগ্রাম করেছি। তাদেরকে আমার পদানত করেছি। প্রবল তন্দ্রাচ্ছন্নতাকে পরাভূত করতে কোন কোন সময় মাঘ মাসের হাড় কাঁপানো শীতে, বরফ শীতল ছড়ার জলে গিয়ে দাঁড়িয়ে থাকতাম। কাম ব্যাপাদ বিতকাদি দমন করতে গ্রীস্ম কালের প্রবল রোদে সূঁচের মতো গজিয়ে উঠা শন খোলায় হাটা-হাটি করে পদতলকে ক্ষত-বিক্ষত করে দিতাম। নিবাণ কি ইহা কেমন সুখ-তা জানার জন্য বৈজ্ঞানিকদের গবেষণা আর বীর ডুবুরীদের সাগরতলে মুক্তা সন্ধানের কথা স্মরণ করে নিজেকে উৎসাহিত করতাম।</p>
<p class="txt">বনভান্তের এই প্রবল আত্ম মর্যাদা বোধ তাঁকে কি দান করলো? কীই বা পেলেন তিনি, তাঁর সাধন জীবনে এই আত্মমর্যাদার অনুশীলন হতে? জাতি ধর্ম নির্বিশেষে এদেশের আপামর জন সাধারণ স্বীকার করেন বনভান্তে সত্যিকারের একজন সৎপুরুষ, একজন সিদ্ধিলাভী আর বৌদ্ধগণ স্বীকার করেন আত্মজয়ী অনুশয় মুক্ত অহরত বলে। জনগনের পক্ষ হতে এই যে অকাতর স্বীকৃতি লাভের সৌভাগ্য ইহা কাহার দান? আমরা বলব বনভান্তের প্রবল আত্ম-মার্যাদা বোধের সাম্যক অনুশীলন হতেই তাঁর এই মহান সৌভাগ্য উদয় হয়েছে। আত্মমর্যাদাবোেধ তাকে আজ সবার উর্ধ্বে এমন সম্মান জনক আসন দান করলো যে আসন অজয়, অমর, অক্ষয় মহা শান্তি আর সুর্যের মতো চির উজ্জ্বল্যে দ্যেদৗপ্যমান মহাপুরুষের আসন। দেব দূর্লভ এ-অবদান তিনি কদাপি লাভ করতে পারতেন না। সুবিশাল সম্পতি দ্বারা বীরের অপরাজেয় বহু বল দ্বারা, অথবা বস্তু বিজ্ঞানী, দার্শনিক পন্ডিতদের কোন উচ্চতম ডিগ্রী জাগতিক কোন অবদান দ্বারা।</p>
<p class="txt">আত্ম-মার্যাবোধের অনুশীলন মহতের পথে হলে মহা পুরুষের এই জয় মাল্য অধিকার লাভ হয়। অপরদিকে ইহা হীনত্বের শিকার হলে জীবনের প্রতিটি ক্ষেত্রে জুতার মালাই .গলায় ঝুলাতে হয়। অপমান অপদস্থতা হয় তার নিত্য সঙ্গী। আত্ম-মার্যাবোধের সম্যক অনুশীলন বনভান্তেকে জীবনের মূল সুরের সাথেই সম্পর্কিত করেছে; জীবনের সঠিক স্বরুপ প্রত্যক্ষ তুলে ধরে তাকে করেছে সুবিস্তীর্ণ জ্ঞান-চক্ষু আর জ্ঞান-রাজ্যের অধিকারী । তাই বর্তমানে পৃথিবীর জাতীয় ও আন্তর্জাতিক পর্যায়ে উচ্চতম সম্মান জনক অবদানে অধিষ্ঠিত সমর নেতা, রাষ্ট্র নেতা, রাজনীতিবিদ, অর্থনীতিবিদ ও জ্ঞানী গুনীদের আগমন যখন তাঁর আবাসে হয়, সাধারণ মানুষ তখন বেদিশা, ব্যতিব্যস্ত হয়ে পড়েন উপযুক্ত মর্যাদায় তাঁদেরকে আপ্যায়ন প্রশ্নে। কিন্তু, সেই ক্ষমতাবানেরা শ্রদ্বেয় বনভান্তের সামনে আসতে না আসতে আপনাতেই নূয়ে পড়েন বনভান্তে উচ্চতম আত্ম-মর্যাদাশীল অতীন্দ্রিয় বিহারী মুখাবয়ব অবলোকন করে। তারা কৌতুহলী হন, প্রশ্ন করেন, জানতে চাহেন, নিজের ও অন্যের অনেক কিছু। তখন বনভন্তের কথাগুলো অকল্পনীয় আত্মবিশ্বাসের সাথে বেরিয়ে আসে-শ্রোতা তাতে অভিভূত হন, বিজ্ঞ অনুসন্ধিৎসুরাহন পরিতৃপ্ত, সন্ধিদ্ধ হন সন্দেহ মুক্ত। প্রত্যেকেই চমৎকৃত হন এই ভেবে আজ আমি ধন্য হলাম, সার্থক হয়েছে আমার আগমন এই মহাপুরুষের দর্শন লাভের পবিত্র সান্নিধ্যে।</p>
<p class="txt">এখন আপনারাই বলুন, পৈত্রিক কোন চিত্ত সম্পদ নিয়ে, নিজের কোন উচ্চতম শিক্ষার ডিগ্রী দৈহিক কোন সৌন্দৰ্য্য - আকর্ষন দিয়ে, বা সামাজিক, রাষ্ট্রনৈকিত কোন ক্ষমতা দিয়ে বা, আপন বংশ মর্যাদা অহংকার কোন সুযোেগ যে ব্যক্তির জীবনে ছিলনা, আজ তিনি কি করে এতো বড় সম্মান, গৌরব অর মর্যাদার আসনে আসীন হলেন? বনভান্তে সম্যক আত্ম-ময়দা বোধই এ মহাদান তাঁকে দিয়েছে। ধনী যদি ধনের জ্ঞানী যদি জ্ঞানের দার্বে, মানী যদি মানের দার্বে স্ফীত না হন, অধিকন্তু সচেতন থাকেন আপন অস্তিত্বে; তাকেই বলে সম্যক আত্ম-মর্যাদা বোধ সম্পন্ন ব্যক্তি। এমন দূর্লভ পুরুষ-রত্ন যে ঘরে, যেই বংশে, যেই জাতিতে জন্ম নেয় সেই মাতা-পিতা, জ্ঞাতি-গোত্র ও জাতি হয় ধন্য , সকলের সুখ হয় উজ্জ্বল । কিন্তু, সেই সৎ পুরুষ কখননা নিজেকে এ সকল সংকীর্ণ গণ্ডিতে নিজেকে ধারণ করেন না। তাঁর মন ও মননে বিশালতা এতই ব্যাপক যে, তিনি স্বভাবতই হয়ে পড়েন বিশ্বজনীন। তাই তিনি কদাপি কোন একক জাত-গোত্র বা বংশের সম্পদ নহেন, এ সম্পদ সমগ্র বিশ্বব্রহ্মাণ্ডের ।</p>
<p class="end">সাধু! সাধু! সাধু!</p>
</div>
<div class="react">
</div>
</div>
<h2 class="title" id="calibre_link-6">বৌদ্ধ দর্শনে মনোজগত: অনুশীলন অভিজ্ঞা</h2>
<div class="post_box" >
<div class="post_txt" >
<p class="source">[[ রাজবন বিহারে "কঠিন চীবর দান-২০০২ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">মানব সভ্যতার উষালগ্ন হতে বিশ্বের দার্শনিকদের এক বিশাল এবং গুরুত্বপূর্ণ ভূমিকা রয়েছে এ সভ্যতার জন্মদান, নিয়ন্ত্রণ এবং ক্রমিক উৎকর্ষতাদানে। আমি কে? আমার চারপাশে দু'নয়নে যা দেখতে পাচ্ছি এগুলো কোথেকে এলো, কার সৃষ্টি? মাত্র এ দু'কৌতুহল দীপ্ত প্রশ্ন থেকেই মানব সভ্যতার জন্ম আধ্যাত্নিক ভাবে। আর জীবন ধারণের প্রতিকূলতা জাত অস্বস্তিবোধ থেকেই জন্ম নিল মানবের বস্তুগত সভ্যতা। অনস্বীকার্য যে, উভয় সভ্যতার জন্মের কেন্দ্রবিন্দু হলো “মন”। দার্শনিকদের দর্শন জগত বলতে এ মনকে নিয়ে যাবতীয় কর্মকান্ডকে বুঝায়। এ দর্শন জগত তার ব্যাপকতর কারণে বর্তমান বিশ্বে তা এখন তিনটি প্রধান শাখায় বিভক্ত হয়ে পড়েছে ধর্ম, দর্শন ও বিজ্ঞান এ তিন নামে। মন রয়ে গেছে সকলের কেন্দ্র বিন্দুতে। এ মনকে নিয়ে এ বিশ্বে যারা কিছু চিন্তা ভাবনা করেছেন, ব্যাখ্যা বিশ্লেষণ করেছেন, দৈনন্দিন জীবনে তার গতি প্রকৃতি নির্ণয়ের চেষ্টা করেছেন এবং মৃত্যু কালে ও মৃত্যুর পরে এ মনের অবস্থা ও অবস্থান নির্ণয়ের চেষ্টা করেছেন, তাঁদের মধ্যে মানব পুত্র বুদ্ধের স্থান এভারেষ্ট সদৃশ এবং তার ব্যাখ্যা বিশ্লেষণ ও সিদ্ধান্ত মধ্যাহ্ন সূর্যের ন্যায় পরিষ্কার, স্পষ্ট ও দীপ্তিমান। মহান বুদ্ধের দীর্ঘ পঁয়তাল্লিশ বছরের বুদ্ধ জ্ঞান জাত ভাষণ ও যাবতীয় কর্মকান্ডকে ‘ত্রিপিটক' নামে গ্রন্থাকারে ধারণ করা হয়েছে। এ মহান ত্রিপিটকের তিনটি প্রধান খন্ডের একটি হলো অভিধর্ম পিটক’। অপর দুই খন্ড হলো সূত্র পিটক ও বিনয় পিটক। এ' দুই পিটকের বিষয়াবলীতে মন ও মনের অনেক উপাদান বিধৃত থাকলেও অভিধর্ম পিটকের সবকিছুই এ মন ও তার গতি প্রকৃতির উপর ব্যাপক ব্যাখ্যা বিশ্লেষণ নিয়েই সমৃদ্ধ। শুনতে অবাক লাগে, মহান বুদ্ধের পয়তাল্লিশ বছরের সমগ্র বাণীকে সংখ্যা গণনায় চুরাশি হাজার বলে নির্ধারণ করা হয়েছে। এগুলোর প্রত্যেকটিকে এক একটি ধর্ম স্কন্ধ বলা হয়েছে। আর এ চুরাশি হাজার ধর্ম স্কন্ধের মধ্যে শুধু অভিধর্ম পিটকের ভাগে পড়েছে অর্ধেক, বিয়াল্লিশ হাজার।</p>
<p class="txt">সে অভিধর্মের ব্যাখ্যা মতে পঞ্চ স্কন্ধ তথা এ দেহ ও মনেরবিভাজন প্রক্রিয়াতে উপস্থাপিত ক্রম হলো- রূপ, বেদনা, সংজ্ঞা, সংস্কার ও বিজ্ঞান। এ পাঁচটি ক্রমকে এক কথায় পঞ্চ স্কন্ধ বলা হয়। এখানে রূপ’ বলতে এ দেহ সহ দৃশ্যমান ও অদৃশ্যমান এ বিশ্ব চরাচরের যাবতীয় বস্তুকে বুঝায় ; এবং বেদনা, সংজ্ঞা, সংস্কার ও বিজ্ঞান বলতে এক কথায় ‘মন’কে নির্দেশ করা হয়েছে। অপরদিকে বুদ্ধ দর্শনের আলোকে এবং অনুপ্রেরণায় যে সকল ব্যক্তি জীবন দুঃখের চির অবসানে একান্ত আগ্রহী তাদের বলা হয় বিদর্শন সাধক। তাঁদের অনুশীলিত উপায় বা পদ্ধতিকে বলা হয় বিদর্শন ভাবনা। এ বিদর্শন ভাবনা তথা বিশেষভাবে দর্শন বা সম্যক দর্শন প্রক্রিয়াতে ‘পঞ্চ স্কন্ধ’ নামক এ দেহ ও মনের উপস্থাপন ক্রম হলো তারপরে রূপ তথা নাম-রূপ হিসেবে। রূপ'কে বিভাজন, ব্যাখ্যা বিশ্লেষণ করতে গিয়ে বলা হয়েছে এ বিশ্ব ব্রহ্মান্ডের দৃশ্যমান, অদৃশ্যমান সব কিছুই ‘রূপ'। এ ‘রূপ' দু' ভাগে বিভক্ত, বস্তুরূপ ও ভাবরূপ। আপন দেহ থেকে শুরু করে দৃশ্যমান সব কিছুই বস্তুরূপের অন্তর্গত। আর অদৃশ্যমান যত কিছু, যা পূর্ব অভিজ্ঞতা ও স্বীয় অনুভূতির সংযোগে মনে মনে কল্পনার আকার বা ছবির সৃষ্টি করা হয়, তার নাম ‘ভাব-রূপ'। ভাব রূপ বহুলাংশে চক্ষু, কর্ণ, জিহ্বাদি ইন্দ্রিয়ের উপর নির্ভরশীল বলে একে ‘ইন্দ্রিয়গত রূপ’ ও বলা যায়। বস্তুগত রূপ হলো মাটি, জল, বায়ু এবং তাপ- এ চারি প্রধান উপাদানের সমষ্টিতে সৃষ্ট যাবতীয় বস্তু। আর ইন্দ্রিয়গত রূপ বা ভাবগত রূপ হলো, চক্ষু, কর্ণ, নাসিকা, জিহ্বা, চর্ম ও মন- এ ছয় অনুভূতি উৎপত্তির উৎস বা ইন্দ্রিয় সমূহ। শাস্ত্রীয় বিচারের এ সকল বিশ্লেষণ-ক্রম আমার ব্যক্তিগত অনুশীলণের প্রাথমিক স্তরে যেভাবে ধরা দিয়েছে তা এ নিবন্ধে লিপিবদ্ধ করার ইচ্ছাটা এজন্যেই যে, ভবিষ্যতে বুদ্ধের দর্শন রাজ্যে নবাগত কোন সাধক, গবেষককে তাঁর সাধনা-গবেষণায় কিঞ্চিত হলেও সাহায্য করতে পারে, এ লক্ষ্যে। বিশেষতঃ যাদের বুদ্ধের বিশাল অভিধর্ম শাস্ত্র রাজ্যে পূর্বে বিচরণ করার সুযোগ হয়নি তাঁদের জন্যে আমার এ অভিজ্ঞতা কিঞ্চিত হলেও দিক নির্দেশকের ভূমিকাপালন করতে পারে।</p>
<p class="txt">বিদর্শন শাস্ত্রীয় বিচারে নাম&gt;রূপ’ এ ক্রমটি অনুশীলণকারী গণের অভিজ্ঞতায় কিভাবে ধরা দিতে পারে সে সম্পকে আমার ইতিপূর্বে লিখিত নিবন্ধ- নাম আগে, না রূপ আগে’ এ শিরোনামে আলোচিত হয়েছে। পোমরা জ্ঞানাঙ্কুর বিহার ধ্যান কেন্দ্রের মুখপত্র সমাধিতে ২০০১-এ তা প্রকাশিত হয়েছে। বর্তমান নিবন্ধে শুধু নাম স্কন্ধের উৎপত্তি ও তার গতি প্রকৃতি নিয়েই আলোচনা সীমাবদ্ধ থাকবে।</p>
<p class="txt">নাম স্কন্ধ’ এর শাস্ত্রীয় উৎপত্তিক্রম হলো- বেদনা&gt; সংজ্ঞা&gt; &gt;সংস্কার&gt;বিজ্ঞান। কিন্তু অনুশীলণ ক্ষেত্রে দেখা যায় এটি দু'ভাগে ভাগ হয়ে পড়ে। ষড়েন্দ্রিয়ের মধ্যে চক্ষু, কর্ণ, নাসিকা, জিহ্বা এবং চর্ম, এ পাঁচটি ইন্দ্রিয় হয়ে যায় প্রথম উৎপত্তি ক্রম এবং শুধু মন’ ইন্দ্রিয় হয়ে পড়ে দ্বিতীয় উৎপত্তিক্রম। এক্ষেত্রে প্রথম উৎপত্তি ক্রমটি বহির্বিভাগীয়, এবং দ্বিতীয়টি অভ্যন্তর ভাগীয়। বহিভাগীয় উৎপত্তিক্রমে মধ্যে দেখা যায় বর্তমানকালীয় উপস্থিত মুহুর্তে তথা ঘটনাক্ষণে যখন যে ইন্দ্রিয় পথে স্ব স্ব গ্রাহ্য বিষয় বস্তুর সংযোগ ঘটে,</p>
<p class="txt">তখন তার থেকেই জন্ম নেয় নাম-স্কন্ধের উৎপত্তিক্রম। এভাবেই সে উৎপত্তিক্রম কার্য সম্পাদিত হয়- বিজ্ঞান&gt;সংস্কার&gt;সংজ্ঞা&gt;বেদনা। এ উৎপত্তিক্রমের বিশ্লেষণ ক্রম হতে পাঠক ও সাধকের বুঝে নেয়া সহজ হবে বিজ্ঞান, সংজ্ঞা, সংস্কার, বেদনা এগুলোর পরিচয়। একটি উপমার মাধ্যমে বিষয়গুলোর উৎপত্তিক্রম তুলে ধরা হচ্ছে-</p>
<p class="txt">মনে করুন, আপনার ‘চ’ ইন্দ্রিয় পথে হঠাৎ করে একটি উড়ন্ত পাখি পড়লো। এ পাখিটি আপনার চোখে পড়া মাত্রই চোখের পর্দা বা ‘লেন্স’ এর সাথে মস্তিস্কের সংযোগ তার বা স্নাযু মনোবিজ্ঞানটিকে জাগ্রত করে বলে দিল, কিছু একটা চোখে পড়েছে। সাথে সাথেই মনের দ্বিতীয় উপাদান স্মরণ শক্তি বা সংস্কার’ তার পূর্ব অভিজ্ঞতার ভান্ডার হতে সমাধান বের করে বলে দিল, যা পড়েছে তা মানুষ নহে, পশু নহে, এটি পাখীর গোষ্ঠী কাক’। সংস্কারের এ বিচার সমাধানের নাম সংজ্ঞা'। সংজ্ঞাকে বস্তুর প্রাথমিক পরিচিতি বা প্রাথমিক জ্ঞান বলা হয়। সংজ্ঞার কাজ শেষ না হতেই, ‘বেদনা জাগ্রত হয়ে চক্ষু পথে পতিত এ কাকটির রস-আস্বাদনে উদ্যোগী হলো, বন্ধু সংস্কারকে সাথী করে। অর্থাৎ এ কাক জাতটি ভালো নহে। চিকচিকে কালো, কণ্ঠস্বর ভারী কর্কশ এবং খুবই ধূর্ত, ইত্যাদি। সাধক বলুন তো পাখি দেখা নিয়ে এ পর্যন্ত যা ঘটে গেল, কত সময় লাগলো ? মোটেই না, একদম চোখের পলকে সব কর্ম শেষ। দেখুন কি অসম্ভব বিদ্যুৎ গতিতেই না এ মন’ তথা মনেন্দ্রিয় তার কার্য সিদ্ধিতে এত পটু, এত দক্ষ। এর সাথে পাল্লা দিতে গেলে তাই সাধকের এত হুঁশিয়ার, এত সাবধান হতে হয় যে, তার নাম হয়েছে ‘স্মৃতি সম্প্রজ্ঞান'। এ ‘স্মৃতি সম্প্রজ্ঞান’ হলো আড়াই হাজার বছরের বহু পরীক্ষিত এক অদ্বিতীয় চৌকিদার (প্রহরী)। সাধক যাবত নিদ্রা না যান তাবৎ এ প্রহরীর ও বিন্দুমাত্র বিশ্রামের উপায় থাকে না। যদি দেখা যায় চৌকিদারটি, বিশ্রামের যথেষ্ট সুযোগ পাচ্ছে, তাহলে বলতে হবে সাধকের সাধনায় অগ্রগতি মোটেই হচ্ছে না।</p>
<p class="txt">এখন পূর্ব প্রসঙ্গে ফিরে আসা যাক। বলেছিলাম, নাম স্কন্ধের বেদনা- তার বন্ধু সংস্কারকে নিয়ে কাকটির গুণাগুণ বিচার বা রস-আস্বাদনে প্রস্তুতি নিল। সাধক বলুন দেখি এ প্রস্তুতির নাম কি ? এটির নাম তৃষ্ণা'। এবার বলুন, কাকের সম্পর্কে বেদনা ও সংস্কার মিলে যে সব ধারণা ব্যক্ত করলো, তাতে কোন ধরণের তৃষ্ণা আপনার মধ্যে জাগতে পারে? বিতৃষ্ণা বা বিরক্তি নহে কি? হ্যাঁ, এভাবেই চক্ষুর ন্যায় কর্ণ শব্দের প্রতি, নাসিকা গন্ধের প্রতি, জিহ্বা আস্বাদনের প্রতি এবং চর্ম শীত, উষ্ণ, শক্ত-কোমল ইত্যাদি অনুভূতির প্রতি মুহুর্তে মুহুর্তে আসক্তি, বিরক্তি বা উপেক্ষা ভাব দ্বারা তৃষ্ণাকে জলের স্রোতের ন্যায় অবিচ্ছিন্ন গতিতে বহির্ভাগীয় উৎপত্তি ক্রমের মাধ্যমে আলিঙ্গন করে চলেছে।</p>
<p class="txt">এবার তুলে ধরা যাক, আভ্যন্তরীণ উৎপত্তিক্রমের মধ্যে আমরা কী দেখতে পাচ্ছি। যদি সাধক বহির্ভাগীয় উৎপত্তিক্রমকে বাঁধা দিতে চোখ, কান, মুখ, বন্ধ করে বসে থাকেন; তথাপি ‘মনেন্দ্রিয়’টি ঐসব বহির্ভাগীয় ইন্দ্রিয় পাঁচটি দ্বারা পূর্বে যা রসদ সংগ্রহ করে তার বিশাল ভান্ডারে সংস্কার’ রূপে জমা রেখেছে, কেবল তা দিয়েও বহুকাল চালিয়ে দিতে পারে অনায়াসে। প্রশ্ন আসতে পারে, সাধক যদি বাহির ইন্দ্রিয় গুলো বন্ধ করেন তখন আভ্যন্তরীণ উৎপত্তিক্রমের মধ্যে ‘সংজ্ঞাটির কোন কাজ থাকতে পারে কি না ? হ্যাঁ নাম স্কন্ধের প্রত্যেকটি উপাদানের উপস্থিতি এক্ষেত্রেও অবশ্যই থাকবে। যেমন, কবি তার কক্ষে বসে, দার্শনিক ধ্যানে বসে এবং বিজ্ঞানী তার গবেষণাগারে বিষয় চিন্তায় যখন স্ব স্ব বিষয়ে আপন মনে ডুব দেন, তখন মনের কল্পনায় যেই ছবিগুলো একান্ত বাস্তব হয়ে উঠে এগুলোতে সংজ্ঞার প্রাধান্য অবশ্যই থাকে, যদিও ‘ বিজ্ঞান’টি ছাড়া বাকী চারটি উপাদানের সবকটিই বেকার বা অস্তিত্বহীন হতে বাধ্য। অতএব, বহির্ভাগীয় উৎপত্তিক্রম বলুন, কি অভ্যন্তরভাগীয় মনো-ইন্দ্রিয়ের উৎপত্তিক্রম বলুন, উভয় ক্ষেত্রে একই উৎপত্তিক্রম বিজ্ঞান&gt;সংজ্ঞা&gt;সংস্কার&gt;বেদনা, এ বিধির কোন ব্যতিক্রম নেই। এ বিষয়টিকে একটি উপমা দ্বারা সহজ করা যেতে পারে।</p>
<p class="txt">মনে করুন স্বপ্নে দেখলেন, আপনার বহু আকাঙ্খিত এক বন্ধু, আপনার বাড়ীতে বেড়াতে এসেছেন। এক্ষেত্রে আপনি দু’টি অবস্থার সম্মুখীন হতে পারেন- এক, তাকে প্রতিদিনের দেখা প্রিয়জন হিসেবে স্বাগত জানাতে পারেন। দুই, শোক ও আনন্দাশ্রুর আবেগে বুকে জড়িয়ে স্মরণ করতে পারেন যে, এমন প্রিয়জনের সাথে বহুকাল পরেই পুনঃ মিলন হলো।</p>
<p class="txt">এখানে বন্ধুকে দেখার কাজে বাস্তব চক্ষু ইন্দ্রিয়ের কোন উপস্থিতি থাকলেও সে চক্ষু ইন্দ্রিয় পূর্বে মনেন্দ্রিয়কে যে আকার, আকৃতি দান করেছিল তা এখন স্বপ্নে হুবহু সেভাবেই উপস্থিত হতে পারে, অথবা তার প্রদত্ত ছবির উপর কল্পনার রং- মন রঙিয়ে ভবিষ্যতের কোন রূপ-প্রকল্প হিসেবে ও আবির্ভূত হতে পারে। বৈজ্ঞানিক, দার্শনিক ও কবি সাহিত্যিকগণ এভাবেই বর্তমানকে ভিত্তি করে অনাগতের ছবি আঁকেন। এটা মনেন্দ্রিয়’ তথা জীবিতেন্দ্রিয়ের অনন্য সাধারণ শক্তি। এটি এমন এক পর্যায়ে অবস্থান করেই জাগ্রত</p>
<p class="txt">অবস্থায় হোক বা ঘুমন্ত অবস্থায়, হোক সার্বক্ষণিক অতন্দ্র প্রহরীর ন্যায় প্রাণীর জীবনে কাজ করে যায় অবিচ্ছিন্ন ভাবে, যতক্ষণ জীব প্রাণে বেঁচে থাকে। শুধু ততক্ষণ নহে মৃত্যুক্ষণে জীবের জন্মান্তর ঘটানোর দায়-দায়িত্ব ও অত্যন্ত স্বতঃস্ফুর্ত এবং এককভাবে গ্রহন করে অনন্ত কালের সংসারে সে তার রাজত্বকে সম্প্রসারিত করে থাকে। পৃথিবীতে যত ধর্ম-দার্শনিকগণ অতীতে ছিলেন ও বর্তমানে আছেন, তন্মধ্যে একমাত্র মহান বুদ্ধ এবং তাঁর স্বার্থক উত্তরাধিকারীগণ ব্যতীত বিজ্ঞান চিত্ত বা জীবিতেন্দ্রিয়ের এ অনন্তকালের সীমারেখা কেহই দেখেননি।</p>
<p class="txt">বিজ্ঞান চিত্তের অনন্তকালব্যাপী এ সম্প্রসারণ গতিকে রোধ করা একান্তই প্রয়োজন, এজন্যেই যে, তা আমাদের জন্যে অতীতে যেমন, বর্তমান এবং ভবিষ্যতেও অনন্ত দুঃখ সৃষ্টির প্রধান নায়ক। যেই অবিদ্যা বা অজ্ঞতা’কে বুদ্ধ তথাগত সর্ব দুঃখের মূল কারণ রূপে</p>
<p class="txt">চিহ্নিত করেছেন, তার অপর নাম ‘বিজ্ঞান-চিত্ত'। একে প্রতিসন্ধি চিত্তও বলা হয়। মননা পুব্বঙ্গমা ধম্মা' বলে সর্ব বিষয়ে অগ্রগামী নেতৃত্ব দানকারী রূপে যেই মন’ টির কথা বুদ্ধ উল্লেখ করেছেন তাও মন বিজ্ঞান চিত্ত। মহান ধম্মপদের সে প্রথম গাঁথাটিতে এসাচে পদুটঠেন, পসন্নেন ভাসতি বা করোতি বা’ - বলে বুদ্ধ যাকে নির্দেশ করেছেন তা নাম-স্কন্ধের অভ্যন্তরভাগীয় উৎপত্তি ‘ক্রমের বেদনা’ পর্ব ভূক্ত বিষয়। কর্ম সম্পাদনের চূড়ান্ত পর্যায়ে, কর্মকে বীজে পরিণত করার চূড়ান্ত স্তর হলো এ ‘বেদনা। এর পরবর্তী পর্যায় তৃষ্ণা। স্মরণ রাখা দরকার অবিদ্যা, মোহ বা ভ্রান্ত ধারণা তথা অনন্ত কালের আত্মা নামক দৃঢ় বিশ্বাসই বিজ্ঞান চিত্তের জনক। আবার সে বিজ্ঞান চিত্তই অবিদ্যার উৎস হয়ে কাজ করে। এ বিজ্ঞান চিত্তকে বেদনা’ স্তরের অনুভূতিজাত প্রতিক্রিয়া বা আসক্তি, বিরক্তি ও তৃষ্ণা সংযুক্ত উপেক্ষা হতে মুক্ত রাখতে পারলে, তথা বেদনানুদর্শন সতিপঠানে উল্লেখিত যাবতীয় সংযোজন হতে বিচ্ছিন্ন করতে পারলেই বিজ্ঞান চিত্তের সম্প্রসারণ বন্ধ হয়; জন্মান্তর গতি নিরুদ্ধ হয়, অবিদ্যা তৃষ্ণাজাত যাবতীয় সংস্কার নির্মূল হয় এবং সর্ব দুঃখহীন পরম শান্তি নির্বাণ অধিগত হয়। বেদনা রহিত এ বিজ্ঞান-চিত্তের অপর নাম ‘অনাসক্ত সউপাদিশেষ নির্বাণ'। সংসারের যাবতীয় সুখ-দুঃখে অনাসক্ত, নির্বিকার এ সুদুর্লভ চিত্তভাব গঠন করা বা লাভ করা কোন গুরু বা মহাপুরুষ, এমনকি সে সম্যক সমুদ্ধের আশীর্বাদেও সম্ভব নহে। এটি একান্তই নিজের ঐকান্তিক ইচ্ছা, চেষ্টা, প্রযত্ন, অধ্যাবসায় সহ একজন সত্যদর্শী, সম্যক দৃষ্টির হিতকামী তথা কল্যাণমিত্রের স্ব অভিজ্ঞজাত উপদেশের প্রয়োজন। এক্ষেত্রে তেমন কল্যাণমিত্র যদি পাওয়া না যায়, তাহলে সমগ্র ত্রিপিটকের সার-সত্য মহাসতিপষ্ঠান সূত্র এবং তৎ অনুসৃত চারি আর্যসত্য জ্ঞান ও প্রতীত্যসমুৎপাদ নীতিজাত জ্ঞানকে পরম কল্যাণ মিত্রের আসনে বসায়ে, সে আলোকে আপন মনোজগত গঠন করতে হবে। তার জন্যে সাধনা অবিরাম চালিয়ে যেতে হবে, প্রয়োজনে আমরণ কাল। কারণ, এ সৎ, মহৎ প্রচেষ্টার মধ্যেও একদিকে পাওয়া যায় নির্মল পবিত্র আনন্দ এবং শান্ত-দান্ত জ্ঞানময় জীবনের অপার আস্বাদন; অপরদিকে দুঃখ মুক্তির অপার পারমী শক্তি সঞ্চয় হতে থাকে ক্রমবর্ধমান গতিতে। অতএব,</p>
<section class="gatha">
<p class="txt">সত্য পথচারী বিশ্বাসীর,</p>
<p class="txt">চির উন্নত থাকে শির</p>
<p class="txt">সকল দীনতা, হীনমন্যতা,</p>
<p class="txt">ধুয়ে মুছে যাবে, নাহি অন্যথা ;</p>
<p class="txt">সোনালী উষার নির্মল আলো,</p>
<p class="txt">ঘোর অমানিশা বিদীর্ণ করিয়া,</p>
<p class="txt">দেখিবে, দেখিবেই হে মহাবীর!</p>
<p class="end">সাধু সাধু সাধু</p>
</section>
</div>
<div class="react">
</div>
</div>
<h2 class="title" id="calibre_link-7">বর্তমান জটিল জীবনে পঞ্চশীলের অনুশীলন কৌশল ( বুদ্ধের বুদ্ধি)</h2>
<div class="post_box" >
<div class="post_txt" >
<p class="source">[[ রাজবন বিহারে "কঠিন চীবর দান-২০০৪ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">অভাব অনটনে ভরা আর্থিক ও মানসিক দারিদ্র তাড়িত দেশে অনেক বুদ্ধ অনুরাগীর মুখেই শোনা যা, আমাদের ইচ্ছা আছে, তবুও পঞ্চশীল রক্ষা করে চলতে পারি কৈ? সেদিন এক ভক্ত অনুরাগীকে যখন বললাম, পঞ্চশীল রক্ষা করে দেখুন আপনার উন্নতি শ্রীবৃদ্ধি লাভ হয় কি, না। তিনি মুখের উপরেই বলে দিলেন, ভন্তে, পঞ্চশীলের ‘মিথ্যা বলা বিরতি' নীতি যদি অবলম্বন করি, আমাকে স্ত্রী-পুত্র নিয়ে উপোস মরতে হবে। কারণ যেই ব্যবসা আমার জীবিকার অবলম্বন, তাতে কথায় কথায় মিথ্যা না বললে, এই ব্যবসা চালিয়ে নেয়া অসম্ভব। এই যদি বুদ্ধ নীতির পরিনাম হয়, তবে বলতে হবে কি, বুদ্ধে সুমহান পঞ্চ শিক্ষার আবেদন বর্তমানে ব্যর্থ? না তা কখনও নহে। এমনটি হলে আড়াই হাজার বছর ধরে বুদ্ধ বাণীর অপরাজেয়তা কখনও এমন দীপ্তিমান থাকতো না। এই শীল পালন কারী ব্যক্তিও জীবনে কতো বড়ো সৌভাগ্যেও উদয় হবে সে সম্পর্কে বলতে গিয়ে বুদ্ধ তথাগত বলেছেন- “সীলেন সুগতিং যন্তি, সীলেন ভোগ সম্পদা, সীলেন নিঝুতিং, তাসীলং বিসোধয়ে”।</p>
<p class="txt">এই শীল সংযম নীতি, জীবনে অনুশীলনের ফলশ্রুতিতে একজন মানুষ কোন কালে দুর্গতি প্রাপ্ত হয়না, সুগতিই তার জীবনে অনিবার্য ভাবে লভ্য হয়। কারণ শীলবান ব্যক্তিও ধন-জন মান সম্মান সুযশ সুখ্যাতি ইত্যাদি জাগতিক ভোগ সম্পদ বৃদ্ধি প্রাপ্ত হয়। সর্বোপরি অহংকার অহমিকার উগ্র জ্বালা নির্বাপিত চিত্তে, তিনি ভোগ করেন নিকুতি-নির্বাণের পরম সুখ পরম শান্তি।</p>
<p class="txt">শীল প্রতিপালনের এমন আশাবাদ আহবানে কেন আমরা সাড়া দিতে বিমুখ হবো। তাই হে, সুধী! এবার চলুন না মহাকারুনিক বুদ্ধ আদিষ্ট এই পঞ্চশীল পালনে অত্যুৎসাহে ব্ৰতী হই। তবে তার আগে আমাদেরও প্রয়োজন হবে, বুদ্ধেও বুদ্ধি নামে কিছু অনুশীলন কৌশল সম্পর্কে জ্ঞাত হওয়া। শীলনীতি ভিত্তিক আমাদেরও এই জীবন অনুশীলন করতে হবে। জনহীন অরণ্যে বা সাগরের তলদেশে অথবা আকাশের মহাশূন্যে নহে; এই মহাজনতার মাঝেই। জ্ঞাতি-স্বজন, পাড়া-প্রতিবেশী, সহকর্মী, ভাই, বন্ধু, স্ত্রী-পুত্রগণের সাথে সহ অবস্থানের মাঝেই আমাদেরকে অনুশীলন করতে হবে শীলনীতি সমূহ; গঠন করতে হবে শীল সংযত জীবন। ফলে, যারা শীল সংযমে অনাগ্রাহী উদাসীন তাদের দ্বারা সৃষ্টি হবে নানা অন্তরায়, বাঁধা বিঘ্ন, অসহযোগীতা আর প্রতিবন্ধকতা। এই প্রতিকূল অতিক্রম করতে হলে শীল পালনকারীকে নিম্নোক্ত কৌশল সমূহ প্রয়োজনীয় মুহুর্তে ব্যবহার করতে হবে। যথাঃ-</p>
<p class="txt">প্রথমে আলোচনা করা যাক পঞ্চশীলের প্রথম সংযম দীক্ষা- “পানাতিপাতা বেরমনি সি পদং সমাদিয়ামি”। এই শিক্ষাকে কিভাবে আপন জীবনে রক্ষা ও চির অভ্যাসে পরিণত করতে পারি? ‘পান+অতিপাত শব্দদ্বয় হয়ে পানাতিপাত বাক্যাংশ গঠিত হয়েছে। প্রাণ’ অর্থে প্রবণ। ‘অতিপাততাতি’ অর্থে বিশেষ ভাবে পাত বা হত্যা করা, তথা জীবন পাত করা</p>
<p class="txt">বুঝায়। ‘বেরমনি’ বা ‘বিরমতি' অর্থে বিরত থাকা বুঝায়। সিখাপদং' অর্থে শিক্ষা উপদেশ ‘সমাদিয়ামি’ এখানে সমাদান’ অর্থে গ্রহণ, অহং' অর্থে আমি। অর্থাৎ আমি নিজে নিজে গ্রহণ করিতেছি বুঝায়। যখন আমি দেখব যে, যাদের সাথে বসবাস করছি তারা সবাই প্রাণীর স্বভাব ধর্ম ‘আপন জীবন রক্ষার তাগিদে খাদ্য হিসাবে যখন যা পায় পশু পাখীর মতোই তারা তা আহার করে; কোন বাচ্ বিচার নেই। তখন আমি নিজেকে প্রশ্ন করবো এ সংসারে এমন মানুষ ও অসংখ্য আছে যারা আপন সমাজ সংস্কার ও ধর্মাদর্শের প্রতি গভীরে প্রেমে উদ্বুদ্ধ হয়ে আজীবন গরু হত্যা বা গরুর মাংস ভক্ষণ হতে বিরত থাকে; কেহ শুকর হত্যা বা শুকরের মাংস ভক্ষণ হতে বিরত থাকে; কেহ কেহ কচ্ছপ, কাঁকড়া, শামুক, সাপ, ব্যাঙ ইত্যাদি থেকে শুরু করে অনেক প্রকার মাছ, মাংস, কীট-পতঙ্গ, পশু-পাখীকে খাদ্য হিসাবে গ্রহণ করে। আবার এমন ও দেখা যায়, সে সকল প্রাণী কর্তৃক গুল্ম ভোজী যেমন, হাতী, মহিষ, গরু, ছাগল, হরিণ; এই বৃহদাকার প্রাণী, তারা তো তুণ লতা পাতা গুল্মদি আহার করেই জীবন ধারণ করে থাকে। এই তৃণ লতাও তো তাদের দেহে রক্ত মাংসের বৃদ্ধি ও পুষ্টি সাধন এবং শক্তি বর্ধন করে থাকে। অতএব আপন জীবন রক্ষার্থে দেহ পুষ্টির নামে কেন আমি প্রাণী হত্যা ও মাছ মাংস ভোজনকে অনিবার্য বলে বিশ্বাস করবো? মাছ মাংস যে ভাবে আমার রসনা তৃপ্তির সহায় হয়, তা শৈশব থেকে অভ্যাসের কারণে, অন্য কোন কারণে নহে। অতএব আমি আজ পঞ্চশীলের প্রথম শীলে দীক্ষিত হয়ে সেই অভ্যাস গঠনে শপথ নেবো। আজ থেকে আমি মাছ মাংস আহারের অভ্যাস ত্যাগ করে সবজী ভোজনের অভ্যাস গঠনে সাধনা শুরু করবো। আমার এই সংকল্পটা সাধনাকে সহজতর করার জন্যে আমার বাড়ীর আশে পাশে জমি যা আছে তা নিজের হোক বা পরের হোক তাতে নানা ভিটামিন বা খাদ্য গুণযুক্ত শাক-সবজীর বাগান নিজ হাতে করবো। পরের জমি হলে উৎপন্ন ফসলের অংশ ভাগ মালিককে দিতে প্রতিশ্রুতি বদ্ধ থাকবে। সব্জীকে আধুনকি রন্ধন প্রণালীর মাধ্যমে নান রুচি সম্পন্ন রান্না করা যায়। ফলে সব্জী ভোজন কোনদিন অরুচিকর হয়না। চিরদিন পরিতৃপ্তি সহকারেই তা পরিভোগ করা যায়। আমাদেরকে সেই খাদ্য প্রস্তুত প্রণালী শিক্ষা করে রাখতে হবে। এই সব্জী ভোজন অভ্যাস দ্বারা বর্তমান সময়ের নানা জটিল ও মারাত্মক রোগ হতে যে রক্ষা পাওয়া যায়, সে সম্পর্কে ও আমাদের জ্ঞান থাকতে হবে। অধিকন্তু বিভিন্ন সজীতে খাদ্য প্রাণ তা ভিটামিনের পরিমাণ কত সে সম্পর্কে সাধারণ জ্ঞান পরিবারের সদস্যগণকে দিতে হবে।</p>
<p class="txt">আমার উপরোক্ত বক্তব্যে কোন কোন জনে বলতে পারেন যে, আমি নিরামিষ ভোজনের পক্ষে কাজ করছি। বাস্তবে সারা পৃথিবীর মানুষ সবাই কোন দিন নিরামিষ ভোজী হবে না। মানুষের দাঁতের গঠন কিন্তু এই দাবীর সপক্ষে কখনো নহে। কারণ মানুষ প্রকৃতিগত ভাবে ফলমূল ভোজী বানর প্রজাতিরই। অংশ কিন্তু সেই মানুষ আগুনের ব্যবহার, স্থায়ীভাবে বসবাস প্রবণতায় শষ্য উৎপাদন এবং পশুপালন রপ্ত করার পরেই মাংস ভোজনকে খাদ্যের অংশ হিসাবে গ্রহণ করেছে। তার পরে ও বলবো আমার এ নিবন্ধের উদ্দেশ্য কিন্তু</p>
<p class="txt">নিরামিশী আন্দোলনের জন্যে নহে; পঞ্চশীলের প্রথম শীলের অভ্যাস গঠনের সহযোগী উপায় প্রদর্শনের জন্যে। এই প্রেক্ষিতেই বলবো ভগবান বুদ্ধ পায়ে ধুলো না লাগার জন্য সারা রাজ্য চর্ম বা কাপড় দ্বারা ঢেকে ফেলার উপদেশ দেননি। বুদ্ধ শিক্ষার কৌশল হলো জুতা দিয়ে নিজের এবং পরের পা আবৃত করালেই ধুলো থেকে রক্ষা পাওয়া যায়। বুদ্ধ শিক্ষার এই উপায় কৌশল্য রপ্ত করতে তাই প্রাণী হত্যা নিষিদ্ধ করণ মূলক কোন রাজকীয় আইনের প্রয়োজন যেমন নেই, একই ভাবে সারা পৃথিবীর মানুষের মুখাপেক্ষী হয়ে থাকার ও প্রয়োজন নেই। ভগবান বুদ্ধ বলেছেন- “অতুপমায় সব্বেসং সত্তানং সুখ কামেং” প্রাণী হত্যা হতে বিরত হতে সর্ব প্রথম প্রয়োজন প্রাণীর প্রতি দয়াশীল হওয়া। এই দয়াশীলতা অর্জনে নিজের প্রাণ রক্ষায় আপন উৎকণ্ঠা ও মমত্ববোধের অনুভূতিটি জাগ্রত রাখতে হবে, অপরাপর প্রাণীর প্রতিও তাদের নিকটে ও স্ব স্ব প্রাণ যে সমভাবে প্রিয় এই কথাটি মনে রাখলে, একজন বিবেকবান ব্যক্তি কখনো অন্যের জীবনের উপর হস্তক্ষেপ করতেপারে না। ইহাই চিত্ত চৈতসিকের বিধি বিধান। প্রাণীর প্রতি দয়াশীল পঞ্চশীল অনুশীলনকারী কোন ব্যক্তি যদি এমন স্থানে অবস্থানে বাধা হন যে, সেখানে উষার অথবা তুষার মরুভূমি/প্রাণী-মাংস ব্যতীত জীবন ধারণের অন্যকোন উপায় নেই তেমন স্থানে তিনি নিজে কোন প্রাণী হত্যা না করে অন্য দশজনের উদ্দেশ্য বাজারে বিক্রয়াৰ্থে আনীত মাংস দ্রব্য ক্রয়ের সময়ে সকল প্রাণীর প্রতি পূণ্যদান করে আপন হৃদয়ে হত জীবটির প্রতি মৈত্রী করুণা চিত্ত বজায় রাখবেন। আহার গ্রহণের সময়ে দেহের ক্ষুধা রোগ উপশমে ঔষধ জ্ঞানে ভোজনকারীর মনে মাংসের প্রতি নির্লোভে চিত্ত বজায় রাখবেন নিশ্চিত ভাবে। এতে করে প্রাণী হত্যা জনিত কোন অপরাধে আপনার দয়া শীল মৈত্রী চিত্ত অপরাধী হবে না। কৃষক কৃষিকাজ করতে গিয়ে বা কোন ব্যক্তি পথ চলতে গেলেও একই ভাবে প্রাণী হত্যার অপরাধ হতে নিজেকে মুক্ত রাখতে পারবেন। গায়ে মশা বসলে মৈত্রী চিত্তে দংশন থেকে বিরত রাখার চেতনায় হাত নেড়ে তাড়িয়ে দেবেন। এতে যদি মশাটি মারা পড়ে তাকে পূণ্য দান করবেন। শুধু প্রাণী হত্যার ক্ষেত্রেই নহে, এই হিংসা চিত্তকে আপন মন হতে সমূলে উৎপাটনের জন্য কারো প্রতি হিংসা চিত্ত, ক্রোধ চিত্ত, বিরক্তি চিত্ত, ঈর্ষা চিত্ত, মান অভিমান চিত্ত, উৎপন্ন যাতে না হয় সেই চেষ্টা সাধনা বার বার করতে হবে।</p>
<p class="txt">(২) পঞ্চশীলের দ্বিতীয় সংযম দীক্ষা হচ্ছে- “আদিন্নাদান বেরমনী সিখাপদং সমাদিয়ামী” এখানে ‘অদিন্ন + আদান' এই দুই শব্দ সন্ধি বদ্ধ হয়ে ‘আদিন্নাদানা বাক্যাংশ গঠিত হয়েছে। অদিন্ন অর্থে অপ্রদত্ত বস্তু বা দেওয়া হয়নি। আপনি অর্থে গ্রহণ ( যেমন, আদান-প্রদান) বুঝায়। অর্থাৎ অপরের দান দেয়নি, বা অনুমতি দেয়নি। তেমন দ্রব্য নিজের জন্য গ্রহণ করাকে চুরি, বা অদত্ত গ্রহণ বলা হয়। এই চুরি কেন করা হয়? কেউ বলেন অভাবের কারণে। নিজের অনিবার্য প্রয়োজনের তীব্র তাগিদে যখন সে নিজের সঞ্চয়ে কিছুই পায়না। তখন বাধ্য হয়ে অপরের সঞ্চয় হতে চুরি, ডাকাতি, লুট যে করেই হোক প্রয়োজন মেটাতে চায়। এই কু-কর্মকে বলা হয় 'অদত্ত গ্রহণ’। এমন অপকর্ম পুণঃ পুণঃ করতে গেলে একদিন সেই অভাব পূরণের উপায়টি স্বভাবে পরিণত হয় অর্থাৎ সেই কুকর্মী এখন চোর, ডাকাত, চাঁদাবাজ বা সন্ত্রাসীতে পরিণত হলো, তাই সে এই কুপথের অর্জনে কোটিপতি হলে ও সে তার সেই স্বভাব আর ত্যাগ করতে পারে না।</p>
<p class="txt">এখন প্রশ্ন হতে পারে কেন লোকটি গরীব হয়েছিল? মার্ক্সিয় দর্শনের ভুল ব্যাখ্যা কারীরা বললেন অতি বুদ্ধিমান পুঁজিপতি বা ধনী ব্যবসায়ীরা এবং ধর্ম যাজকেরা মৃত্যুর পর বুদ্ধির মার প্যাচে পরকালের কথায়ও কম বুদ্ধিমানদেরকে শোষণ করে তাদেরকে দারিদ্রে পরিণত করেছে। আর রাজা বাদশা জমিদারেরা অস্ত্র বলে, বাহু বলে, আপন ভোগবিলাসের জন্য প্রজাদের শোষণ করে তাদেরকে দরিদ্র করেছে। এ সমস্যার সমাধানের উপায় বাতাতে গিয়ে তারা উপদেশ দেন, উদ্ভুদ্ধ করেন শশাষকদের উত্থাত করতে, তাদের সম্পদ দখল করতে, শোষিতের পক্ষ হতে শ্রেণী সংগ্রামের বিদ্বেষ আগুন জন্ম দানে। এই বিদ্বেষ আগুনে জ্বালিয়ে পুড়িয়ে ছারখার করে দেয়া হোক শোষকদের মসনদ। বিজ্ঞদের বিচারে শোষিতগণ একতাবদ্ধ হয়ে এই সংগ্রাম এই সম্পদ দখল-ইহাকেও ডাকাতি এবং লুণ্ঠনের সমপর্যায় ভুক্ত অন্যায় অপরাধ। কেন মানুষ গরীব হয়? কেনই বা ধনী হয়? এই প্রশ্ন বুদ্ধ জ্ঞানের কাছে করলে উত্তর যা পাওয়া যাবে মানুষ গরীব হয় জ্ঞানের অভাবে এবং ধনী হয় জ্ঞানের সঞ্চয়ে ও প্রভাবে। জ্ঞানের অভাবেই মানুষ হয় অদূর- দর্শী, আলস্য পরায়ন, অমিত ব্যয়ী, মিথ্যাচারী, ঠাজ, আড্ডাবাজ, জুয়াখোর, নেশা খোর, মাতাল, গুন্ডা, লম্পট, বদমাস, ইত্যাদি। অজ্ঞানী মানুষের এমন অনাচারী স্বভাবের কারণে তারা পূর্বাৰ্জিত বা পৈত্রিক সম্পদের ধ্বংস সাধন করে, এবং নতুন সম্পদ অর্জনে কোন যোগ্যতা তার থাকে না। অপরদিকে, জ্ঞানী ব্যক্তি দিনাতিদিন গরীবের ঘরে, এমন কি বৃক্ষতল আশ্রিত ভিখারীর ঘরে জন্ম নিয়েও আপন দূরদর্শীতা, পরিশ্রমিতা, মিতব্যয়িতা, সংযম ও ধৈৰ্য্য সহ্যগুণের দ্বারা এই জ্ঞান সমূহের প্রভাবে সে ক্রমে নিজেকে জন্মগত দারিদ্রতায় অভিশাপ থেকে মুক্ত করতে সক্ষম হয়। এমন জ্ঞানী। ব্যক্তিই হয় সৎ চরিত্রের অধিকারী। শুধু চুরি ডাকাতি কেন, যে কোন প্রকার অন্যায় অসদাচারণ, তার বিবেক এবং স্বভাব রুচি বোধের বিরুদ্ধই হয়ে থাকে অর্থাৎ বুদ্ধ উপদিষ্ট পাঁচটি সংযম শিক্ষা তথা পঞ্চশীল নিজের অজান্তেই তার জীবনের অঙ্গ হয়ে যায়। একারণেই বুদ্ধ নীতির এই শিক্ষা অর্জনে বা প্রতিপালনে কোন কলেজ বিশ্ববিদ্যালয় বা নাম ধাম ধারী বৌদ্ধ জাত পাতের প্রয়োজন হয় না; প্রয়োজন হয় না কোন আনুষ্ঠানিকতার। বুদ্ধের এই সংযম উপদেশ, সৎ জীবন, শান্তি ও নিরুদ্বেগ নিরাপদ জীবনে প্রকৃতি গত স্বভাব ধর্মের মূলধারা থেকে উৎসারিত আবারো প্রশ্ন হতে পারে কোথা পাওয়া যাবে এই জ্ঞান? কে দেবে এমন জ্ঞানের আলো? মানুষ তো বস্তুতঃ মায়ের গর্ভ থেকে এই জ্ঞান নিয়ে আসে না। তবে জন্মগত মাতাপিতার কারণে কেউ বুদ্ধিদীপ্ত মেধা ও সু স্বাস্থ্যের অধিকারী হয়; আবার কেহ হয় না। জন্ম হাবা গগাবা ব্যক্তিটি চেহারায় মানুষ হলেও বাস্তবে সে তো পূর্ণ মানুষের মস্তিষ্ক বা শারিরীক যোগ্যতা অর্জনের সৌভাগ্য হতে চির বঞ্চিত। দূর্ঘটনা কবলিত এই মানুষকে বাদ দিলে অন্য যে কোন প্রতিকুলতার বিরুদ্ধে জয় লাভ করতে সে সক্ষম হবেই; যদি সে তার সুপ্ত মেধার বিকাশে ও তার ব্যবহারের জন্য একজন কল্যাণ মিত্র তথা তার প্রকৃত হিতকামীর সহযোগীতা পায়। বুদ্ধ উপদিষ্ট পঞ্চশীল ভিত্তিক জীবনযাপন কারী মাতা পিতা বন্ধু বান্ধবইহলো এই কল্যাণ মিত্র। আর নিজে “আচারি আগে অপরে শেখাও” নীতির ধারক সেই পঞ্চশীল ধারী। ল্যাণ মিত্রই হবেন প্রকৃত আদর্শ শিক্ষক। একারণে পুত্র সন্তান তথা ভাবীবংশ ধর নিজেদের জীবনেও বার্ধক্য নিরাপদ আশ্রয় রূপে গঠন করতে চাইলে এবং বংশ ধারাকে সত্যিকার আশীর্বাদে ধন্য করতে চাইলে, সর্বাগ্রে মাতা-পিতাদের জীবনকে পঞ্চ সংযম শীলে বিভূষিত করা কর্তব্য। পঞ্চশীল ধারী মা-বাবাই হবেন “ব্রহ্মাতি মাতা পিতরো চপুপুব্বাচারি য়াতি বুচ্চরে” অর্থাৎ ব্রহ্ম সদৃশ শ্রেষ্ট উত্তম এবং আদি আচার্য বা শিক্ষক। শীলবান মাতা পিতা রূপী আদর্শ শিক যখন সন্তানদের বলবেন বাবাগণ! মাগণ! তোমরা জীবন গেলেও অন্যের এমন কি ঘরের মধ্যেও সূত্রনাল পর্যন্ত চুরি চিত্তে গ্রহণ করবে না। কোন কিছু তোমাদের প্রয়োজন হলে অবশ্যই প্রয়োজন হলে অনুমতি নিয়ে গ্রহণ করবে। মনে রেখো, যারা চুরি করে, তারা ধরা পড়লে মিথ্যা বলে, মিথ্যাবাদীকে কেহই বিশ্বাস করে না। চোর ও মিথ্যাবাদীকে সবাই ঘৃণা করো, অপরদিকে যারা চুরি করে না, তারা সবার অত্যন্ত বিশ্বাসী ও প্রিয়জনে পরিণত হয়। এমন লোক যে কোন বিপদে পড়লে লোকে তাকে উদ্ধার করে। চুরি করা যার স্বভাব, সে কখনো পরিশ্রমী হয় না, অত্যন্ত আলস্য পরায়ন ও কুবুদ্ধি পরায়ণ। নিজে রোজগার করার সমস্ত জ্ঞান বুদ্ধি তার লুপ্ত হয় এবং সবসময় পরের সামান্য দ্রব্যের প্রতি ও তার তীব্র লোভ উৎপন্ন হয়। ঘুষ দুর্নীতির মাধ্যমে যারা মহাচোর ও ডাকাত পর্যায়ের লোক তারা ধনে সম্পদে ধনী হলেও তাদের পরবর্তী জীবন বড়ই দুঃখের হয় এবং তার ভাবী বংশধরগণ আলস্য পরায়ন ও কুচরিত্র সম্পন্ন হয়ে উজার করে দেয়। তারা চোরের বংশ নামে খ্যাত হয়। খুবই অভিশপ্ত জীবন হয়, পরধন অপহরণকারীদের আদর্শ মা-বাবাদের মুখে আপন সন্তানগণ চুরি কর্মের এই অপকারীতার কথা যখন শুনবে, তা তারা মনেপ্রাণে বিশ্বাস করবে এবং গ্রহণ করবে।</p>
<p class="txt">এভাবেই আদর্শ পিতা-মাতা ও বন্ধু বান্ধবগণ নিজেরা শীলবান হয়ে নিজেদের নিকট জন প্রিয়জনদেরকেও খুব সহজ এবং অসাধারণ আত্মবিশ্বাসী সমৃদ্ধ, উদার মনে ঋদ্ধির মতো আকর্ষণ ও উকুদ্ধ করতে পারেন পঞ্চশীলের অপরাপর শীল নীতি ভিত্তিক জীবন গঠনের জন্য।</p>
<p class="txt">(২) পঞ্চশীল দ্বিতীয় শীল চুরি না করা এবং চতুর্থ শীল মিথ্যা না বলার জন্য নিজেকে দান শীল ও ত্যাগী মনোবৃত্তির চর্চা করা দরকার। যে মানুষ যত বেশী দান চেতনা সম্পন্ন হন এবং আপন ভোগের মাত্রা যত বেশী কমাতে পারেন, সেই ব্যক্তি খুব সহজেই লোভকে দমন করতে সক্ষম হন। নিলোভী ত্যাগী ব্যক্তি স্বাভাবিক ভাবেই অতি সরল সাদাসিদে এবং অল্পে তুষ্ট জীবনে অভ্যস্ত হয়ে থাকেন। ফলে তারা জীবনে অভাব বলতে আর কিছুই থাকে না। যা পায় তাতে তুষ্ট। এমন ব্যক্তি এ বিশ্বে সবচেয়ে সুখী ও ধনী ব্যক্তি এমন মানুষের দ্বারা পরিবার সমাজ, জাতি, রাষ্ট্র ও বিশ্বে আসে প্রকৃত সমৃদ্ধি নিরাপত্তা।</p>
<p class="txt">(৩) পঞ্চশীলের তৃতীয় শীল- “ কামেসু মিচ্ছাচারা বেরমনী সিত্থাপদং” ইহা ভগবান কর্তৃক মিথ্যা কামাচার হতে বিরতি শিক্ষা নির্দেশ, এখানে মিথ্যা কামাচার অবৈধ ভাবে কাম সংসর্গ বুঝায় গৃহী জীবনে মানুষকে সমাজ বদ্ধ হয়ে থাকতে হয়। পারস্পরিক সাহায্য সহযোগীতার প্রয়োজন। নারী পুরুষ প্রাপ্ত বয়স্ক হলেই দৈহিক ও মানসিক স্বভাব ধর্মতা বশে পরস্পরের প্রতি যৌন আকর্ষণ অনুভব করে থাকে এমন প্রবণতা পশু-পাখী, কীট-পতঙ্গ, এমনকি লতা-গুল্মদি উদ্ভিদের মধ্যেও বিদ্যমান। এতে সকলের বংশ বিস্তার ঘটে। মানুষ যে হেতু অত্যন্ত অনুভূতি প্রখর মেধাবী এবং সমাজ বদ্ধজীব, সে হেতু তাদের ইচ্ছা আকাঙ্খা এবং রুচির দ্রুত বিবর্তনের মুখে সামাজিক শৃঙ্খলা এবং সব বিষয়ে ভারসাম্যতা বজায় রাখতে। প্রজনন বৃত্তির কাম সংসর্গে সংযম ও শৃঙ্খলা বিধান অপরিহার্য। এই অপরিহার্য তাগিদেই রাষ্ট্রীয় ও সামাজিক ভাবে স্বীকৃতি উপায়ে নারী পুরুষের কাম সংসর্গকে আবাহ বিবাহ বলে। বিবাহ বন্ধনে আবদ্ধ নারী পুরুষ যে সন্তান সন্ততি উৎপন্ন করে তাদের লালন পালনে যেমন সমভাবে দায়িত্বশীল থাকে একই সাথে পরস্পরের পারিবারিক সুখ স্বাচ্ছন্দ্য এবং নিরাপত্তার জন্য ও সমভাবে দায়বদ্ধতার অঙ্গিকারে আবদ্ধ থাকে এই দায়বদ্ধতাকে গভীরতর করতেই বর্তমানকে ভিত্তি করে পরকালীন ভাবনা ধর্ম তথা শাস্ত্রীয় বিশ্বাসকে ও বৈবাহিক বন্ধনের অঙ্গীভূত করা হয়ে থাকে। ফলে বৈবাহিক বন্ধনে আবদ্ধ নারী পুরুষের দ্বারা জন্ম নেয় একটি সুখী সমৃদ্ধ নিরাপদ উন্নত জাতি গোষ্ঠী। বিবাহ বন্ধনহীন কামাচারে স্বৈরাচারী নারী পুরুষ হতে কখনো প্রকৃত সুখ সমৃদ্ধি ও নিরাপদ জাতি গোষ্ঠী আশা করা যায় না। তাই ভগবান বুদ্ধ ও কামাচারে স্বৈরাচারিতাকে কামেচু মিচ্ছাচারা অর্থাৎ মিথ্যা বা অবৈধ কামাচার বলে নিন্দা করেছেন। এরূপ মিথ্যা কামাচার হতে বিরত থাকতেই গৃহবাসী নর-নারীর জীবনে অবশ্য প্রতিপাল্য হচ্ছে পঞ্চশীলের তৃতীয় শিক্ষা পদ।</p>
<p class="txt">পঞ্চশীল আওতাভূক্ত এই তৃতীয় বিষয়টি নিয়ে অতীতে যেমন বহু বিতর্ক মানব সমাজে বিদ্যমান ছিল বর্তমানে ও তার শেষ নেই অতীতে এবং বর্তমানে ও কোন কোন সমাজে দেখা যায় এক নারীর সাথে বহু পুরুষের কাম সম্পর্ককে সামাজিকভাবে স্বীকৃতি দিয়ে স্বজন গোষ্ঠীর জাতীয় প্রথারূপে মেনে নেয়া হয়েছে। এমন সমাজকে নারী প্রধান বা স্ত্রী-তান্ত্রিক সমাজ ব্যবস্থা বলা হয়ে থাকে। অতএব তেমন সমাজে এক নারী বহু পুরুষগামী হলে তাকে কিছুতেই মিথ্যা কামাচার বা অন্যায় যৌনতা বলা যায় না। ধর্ম তথা শাস্ত্রীয় বিচারে ও এই যৌনচারকে পাপ বলা হয়নি।</p>
<p class="txt">অপর দিকে পুরুষ তান্ত্রিক সমাজে অতীতে যেমন ঠিক বর্তমানে একই ভাবে এক পুরুষের বহু স্ত্রী গ্রহণকে সামাজিক এবং ধর্মীয়ভাবে অন্যায় বা পাপ বলা হয় না। মোট কথা সামাজিক স্বীকৃতি এবং মানবিক দায়বদ্ধতা এ’দুটি শত নারী-পুরুষের কাম সংসর্গ যখনই এক করে গ্রহণ করা হয়, সেখানে আর কোন ইহ পরকালিক প্রশ্নের অন্যায় বা পাপের অবকাশ থাকে। কিন্তু অতি প্রাগ এর সমাজ ও সভ্যতার দাবীদার অধুনা মানুষ তাদের সামাজিক ও রাষ্ট্রীয় জীবনে কাম সংসর্গের এক বিপর্যয় কর বিকৃত প্রথার প্রবর্তনে বিশেষ উৎসাহ দেখাচ্ছেন। বিশ্বের কোন না কোন রাষ্ট্র নায়ক এবং জাতীয় নেতা পর্যন্ত সমকামীতাকে ন্যায় সংগত করতে আইনি স্বীকৃতি লাভের লড়ায়ে অবতীর্ণ হচ্ছেন। ইহা অত্যন্ত সভাব প্রকৃতি বিরুদ্ধ এবং রুচি বিরুদ্ধ একটি কাজ। সন্তান পালনের ঝাক্কি, ঝামেলা হতে মুক্ত থাকতে নারী নারীর সাথে, পুরুষ পুরুষের সাথে বিকৃত কাম সংসর্গ করবে এমন চেতনা একান্ত দায়-দায়িত্ব জ্ঞান হীনতা এবং কাম ফল এড়ানোর মতো চোর বুদ্ধি ব্যতীত আর কিছুই নহে। বুদ্ধ তথাগত সজ্ঞানে পাত তথা হস্ত মৈথুন জাতীয় বদ অভ্যাসকে পর্যন্ত মহাপাপের পর্যায়ে ভূক্ত করেছেন। তাই যে কোন নীতিবান ভদ্র ও উন্নত রুচিবানের পক্ষে সমকামিতা বৃত্তিসহ অন্য যে কোন বিকৃত কামাচার মোটেই গ্রহণ যোগ্য হতে পারে না।</p>
<p class="txt">বুদ্ধ তথাগতের উপদেশ হলো বংশবৃদ্ধির প্রবণতা একটি স্বাভাবিক জৈবিক তাগিদ হলে ও জন্ম দান ও ভার লালন পালন কম দুঃখ দায়ক নহে। এই দায়-দায়িত্ব পালন করতে গিয়ে ও কত অন্যায় কত পাপ কর্মের আশ্রয় মানুষকে নিতে হয় তার অন্ত নেই। তাই এসব পাপ দুঃখ হতে আত্মরা করতে ব্রহ্মচাৰ্য্য বা প্রবজ্যার মতো শীল সংযত জীবনই সর্বোত্তম বলেছেন। বুদ্ধ তথাগত এমন শীল সংযত জীবনের সংখ্যা যেই দেশে বেশী সে সকল দেশে জন্য সংখ্যা বৃদ্ধি রোধ করতে কোটি কোটি টাকার জন্ম নিরোধক ঔষধের জন্য ব্যয় হয় না। গর্ভপাতের মত মহা-পাপ কর্মের শিকার হতে হয় না, জন সংখ্যাধিক্য জনিত কারণে বেকারত্ব অভিশাপে ভোেগতে হয় না। চুরি, ডাকাতি, হত্যা, লুণ্ঠন, শশাষণ, নিপীড়ন, ঘুষ মুক্ত থাকা যায়। মোৰ্দ্দা কথা শুধু পঞ্চশীলের তৃতীয় শীল সংযমটিই যদি বিশ্বের সকল রাষ্ট্রের আইনে অত্যাবশ্যকীয় রূপে গণ্য করা হতো, দেখা যেত যে এ পৃথিবীর সুখ শান্তি ও নিরাপত্তায় স্বর্গের নিকট বর্তী হয়ে গেছে আর বিশ্বের অর্ধেক লোেক যদি অষ্টাঙ্গ উপোসথ শীল অথবা দৃঢ় শিক্ষামনা শীলের কামাচার বিরতি তথা অব্ৰহ্মচাৰ্য্যটির অনুশীলন করতো তখন নিশ্চিতভাবে দেখা যেতো এ বিশ্বেই হয়ে গেছে সেই স্বপ্নের স্বর্গ রাজ্য।</p>
<p class="txt">(৪) এখন আলোচনা করা যাক পঞ্চশীলের চতুর্থ শিক্ষাপদ “মুসাবাদা বেরমনী সিখাপদং” অর্থাৎ মিথ্যা কথা বিসর্জন দেয়ার শাি উপদেশকে গ্রহণ করার বিষয়টি এখানে মুসাবাদা বা মিথ্যা কখন বলতে সত্য বিষয়টি গোপন করতে অন্যকে মুখে যা বলা হয়। তৎ সমস্ত বাক্য ছাড়াও অন্যকে মনে আঘাত দেয়ার চেতনায় উচ্চারিত কর্কশ বাক্য বা গাল মন্দ বাক্য, পরস্পরের মধ্যে বিশ্বাস ভঙ্গ বা সম্প্রীতি নষ্ট মূলক ভেদ বাক্য, সৎকার্যের সময় নষ্টকারী কাজ, আড্ডা বা জ্ঞান শূন্য বাজে কথা বা বাজে গল্প গুজব মূলক সম্প্রলাপ বাক্য ইত্যাদি থেকে নিজেকে বিরত রাখাকে মিথ্যা কথন বিরতি বলা হয়েছে। এ সকল মিথ্যা বাক্য থেকে বিরত ব্যক্তি স্বাভাবিক ভাবে অত্যন্ত শান্ত স্বভাব বিশিষ্ট অল্প ভাষী, জ্ঞানগর্ভ বাক্য ভাষী এবং প্রীতি সম্প্রীতি বর্ধক মধুর ভাষী হয়ে থাকেন। কাজেই মিথ্যা কথনে বিরত ব্যক্তি খুব সহজে অন্যের হ্রদ্ধাভাজন এবং অত্যন্ত বিশ্বাসী ব্যক্তিতে পরিণত হয়ে থাকেন। এমন শান্ত দান্ত জ্ঞান গাম্ভীর্যতা সম্পন্ন ব্যক্তি জীবনে কখনো সৎ বন্ধু বা প্রীতি ভাজন বন্ধব বিহীন হয় না। মানুষের অপর বিশ্বাসী ভাজন ব্যক্তি বলে বিবেচিত, এমন মানুষকে অকপটে আপন মনের সকল গোপন বিষয় প্রকাশ করতে কেহ দ্বিধা করেন না। বড়ো নিরাভয় আশ্রয়স্থল হয়ে থাকেন এই সত্যবাদী মানুষ, জটিল কুটিল সংসারে তাই সত্যবাদী মানুষ পৃথিবীতে বড়ো অমূল্য সম্পদ। বুদ্ধ তথাগত সত্যবাদীতার এই দুর্লভ অভ্যাস গঠনে এক অপূর্ব কৌশল উদ্ভাবন করেছেন। তাতে বলা হয়েছে একজন মানুষ যদি নিজেকে সত্যবাদী ব্রতে দীক্ষিত করতে ইচ্ছুক হয়ে থাকেন তার প্রথম শর্ত হবে মনে এবং মুখে এক হওয়া তথা আয়নার মতো স্পষ্ট হওয়ার জন্য সংকল্প বদ্ধ হওয়া করণীয় সূত্রে বলা হয়েছে- “সক্কো উসূচ সুউসূচ সবচো সচ্ছ মৃদু অনতি মানী” অর্থাৎ সত্যবাদী শিক্ষার্থীকে হতে হবে সরল, অতি সরল দুগ্ধ পোষ্য শিশু মনের অধিকারী কথা বার্তায় সুভাষী, সত্য ভাষী, মৃদু ভাষী, আর নির্ভাষাণী ব্যক্তি। এই তিন শর্তের অধিকারী হতে প্রথমে তাকে একজন সমমনা ব্যক্তির সন্ধান করতে হবে। অর্থাৎ অপর ব্যক্তি ও হবে সত্যবাদী হতে একান্ত আগ্রহী। অতঃপর তারা দুজনে দিনে কমপক্ষে একবার, বিশেষ করে রাতে শয্যা গ্রহণের আগে, প্রথমে বায়োজ্যেষ্ঠ জনকেও কনিষ্ঠ জন বলতে হবেঃ</p>
<p class="txt">(ক) বন্ধু! (যার যেই সম্বোধন করা দরকার) আমি আজকে সারাদিন কায়ে বাক্যে এবং মনে যে সকল ভুল, ক্রটি, গলদ বিচ্যুতি করে ফেলেছি তা অকপটে প্রকাশ করছি। এভাবে কথাটি তিনবার বলতে হবে।</p>
<p class="txt">(খ) তখন জৈষ্ঠ্য জন বলবেন, বন্ধু! তুমি কি সত্যই তোমার কায় বাক্য এবং মনের যে সকল দোষ, ত্রুটি দেখতে পাচ্ছ?</p>
<p class="txt">(গ) হ্যা বন্ধু! তা সত্যই সত্যই দেখতে পারছি এবং বুঝতে পাচ্ছি।</p>
<p class="txt">(ঘ) তাহলে বন্ধু তুমি কি অবশ্যই সতর্ক এবং সচেষ্ট হতে পারবে যাতে ভবিষ্যতে সেই ভুল ত্রুটি অপরাধ হতে নিজেকে মুক্ত রাখতে।</p>
<p class="txt">(ঙ) 'হ্যা বন্ধু অবশ্যই আমার কায় বাক্য মনে আর যাতে অনুরূপ ভুল ত্রুটি গলদ বিচ্যুতি না ঘটে তজ্জন্য সতর্ক থাকবো’ এই প্রতিশ্রুটি ছোট জনকে ও বড়ো জনকে তিন বার দিতে হবে।</p>
<p class="txt">(চ) তখন বড়ো জন বলতে বন্ধু ইহা অতি উত্তম ইহা অতীত সাধু সংকল্প। সাধু! সাধু! সাধু!</p>
<p class="txt">কনিষ্ঠ জনকে উপরোক্ত নিয়মে সংকল্প বদ্ধ করানোর পরে জৈষ্ঠ্যজনকেও একইভাবে সংকল্প বদ্ধ হয়ে দোষ মুক্ত হওয়ার জন্য সত্য শপথ গ্রহণ মূলক প্রতিশ্রুতি প্রদান করতে হয় ছোট জনকে। একজন ব্যক্তি মিথ্যাকে বর্জন করে নিজেকে সত্য প্রতিষ্ঠিত করতে বুদ্ধ তথাগত প্রণীত এই কৌশলকে অনুশীলন করে দেখুন কেমন মঙ্গলময় কল্যাণ সুফল বয়ে আনে আপনার জীবনে।</p>
<p class="txt">(৫) সর্বশেষ আললাচনা করা যাক পঞ্চশীলের পঞ্চম শিক্ষাবাদ। “সুরা মেরেয্য মচ্চ পদটঠান বেরমনি সিখাপদং” এই শীল সংযমের উপর সুরা বলতে ভাত, যব প্রভৃতি দ্বারা তৈরী নেশা উৎপাদক পাণীয় বুঝায়। এ সকল উগ্র নেশা উৎপাদক পাণীয় সহ গাঁজা, আফিম, হেরোইন, এ জাতীয় উগ্র নেশা দ্রব্য সমূহ ব্যবহার একান্ত ভাবে বর্জন করা। এমন কি সে সকল ব্যবহার স্থান ও বর্জনের শিক্ষা উপদেশ প্রদত্ত হয়েছে, এই পঞ্চম সংযম শীলের মধ্যে। কেন এই শিক্ষা উপদেশ?</p>
<p class="txt">নেশা দ্রব্য সেবন, মানব সমাজে দেখা যায় বহু প্রাচীন প্রথা। বলতে গেলে ইহা অবশ্যই একটি কু-প্রথা। বৈদিক-ভারতীয় সমাজে এক শ্রেণীর মাতাল ঋষির উপদেশ ছিল ‘সিদ্ধি পানে বুদ্ধি বাড়ে। বলতে দ্বিধা নেই, এই সিদ্ধি ছিল গাঁজা, আফিম। আর তারা ‘সোমরস' তথা স্বর্গীয় সুধা নাম দিয়েছিল সুরা মদকে। বলতে গেলে ভারতীয় আর্য সমাজে একশ্রেণীর মাতাল ঋষিদের দ্বারাই এসকল নেশা জাতীয় দ্রব্য বিশেষ জনপ্রিয়তা লাভ করে। শীত প্রধান দেশে এ সকল নেশা দ্রব্যকে হিমের আড়ষ্টতা প্রতিরোধক, কর্মশক্তির উৎস বলে অনেকে গণ্য করে থাকেন। কিন্তু, এতসব যুক্তি সত্ত্বেও বাস্তব মানুষের স্বাভাবিক জ্ঞান, বুদ্ধি, বিচার বিবেচনা মুক্তি ক্রমে লোভ পেয়ে থাকে আর যারা ভীষণ ভাবে নেশাসক্ত হয়, তারা জীবনের সর্ব ক্ষেত্রে পঙ্গুত্বের স্বীকার হয়। একারণেই নেশা পান সর্বোতভাবে বর্জনীয় বলে ভগবান তথাগত কর্তৃক ভাষিক হয়েছে।</p>
<p class="txt">উপসংহারে বলা প্রয়োজন পঞ্চশীল বিশ্ব মানব সভ্যতার সুখ, শান্তি, নিরাপত্তা ও সমৃদ্ধির চাবিকাঠি।</p>
<p class="end">সাধু! সাধু! সাধু!</p>
<p class="end">ভভতু সব্ব মঙ্গল।</p>
</div>
<div class="react">
</div>
</div>
<h2 class="title" id="calibre_link-8">ইদানিং কালের বিদর্শন প্রসঙ্গ</h2>
<div class="post_box" >
<div class="post_txt" >
<p class="source">[[ রাজবন বিহারে "কঠিন চীবর দান-২০০৪ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">পালি ‘বিপসসনা’ হতে বাংলা বিদর্শন শব্দটির উদ্ভব। দর্শন’ এর আগে ‘বি’ উপসর্গ যুক্ত হয়ে এখানে কোন বিষয়কে বিশেষবাবে দেখা বা জ্ঞাত হওয়ার জন্যে বলা হচ্ছে এই বিদর্শন’শব্দটি দিয়ে। এই যে, দেখার কথা বলা হলো তা আসলে কোন বিষয়টিকে দেখার জন্যে এখানে জোর দেয়া হচ্ছে? স্বীয় চিত্তে উৎপন্ন বিষয়টি তার উৎপত্তির সাথে সাথে মনের অবস্থা কেমন দাঁড়ালো, কোন ধরণের প্রতিক্রিয়া সৃষ্টি হলো ইত্যাদিকে বিশদভাবে জানা বা দেখা। কেন দেখা? মনকে কলুষতা মুক্ত রাখতে এবং চিত্তে উৎপন্ন বিষয় বা বস্তুর আসল স্বরূপ অনিত্যতা, দুঃখময়তা এবং আমি ও আমার নামক সুচির পোষিত বিশ্বাসের অসারতা উপলব্ধি করতে। এভাবে দর্শনের ফল কি? চিত্তে উৎপন্ন সেই সেই বিষয় বা বস্তুর প্রতি অনাসক্তি ভাব ক্রমে শক্তিশালী হয়ে জীবন দুঃখের চির অবসান করতে। ভ্রমর তুল্য নিত্য নতুন বিষয়ের সন্ধান ও তাতে মুহুর্তে আসক্ত, বিরক্ত হয়ে পড় এই চিত্ত মানুষকে যেভাবে পাগলা ঘোড়ার মতো দিনে রাতে ছুটায়ে নিচ্ছে, ভারবাহী বলদের ন্যায় সংসারের বোঝা টানতে টানতে এক সময় মৱণের মুখে যেভাবে লুটিয়ে দিচ্ছে জীবনের সেই করুণ দৃশ্যের অবসান ঘটায়ে, জীবনের প্রতিটি মুহুর্তকে প্রশান্তির স্নিগ্ধতায়, জ্ঞান ওপ্রজ্ঞার উজ্জ্বলতায় ভরে তুলতে পারে বিদর্শন স্মৃতি সাধনা অনুশীলন।</p>
<p class="txt">মানুষ! তুমি কে? জ্ঞান, বিবেচনা শক্তি, বুদ্ধি আর মেধা শক্তির এক আশ্চর্য, উচ্চতম সৌভাগ্যের অধিকারী এই মানুষ। এই দুর্লভ সৌভাগ্য নিয়েই অসংখ্য প্রাণী সমাজে আপন গ্রীবা উঁচিয়ে চলতে পারে মানুষ' নামের এই প্রাণীটি। এই পৃথিবীর বুকে অসংখ্য প্রজাতি প্রণীর আবির্ভাব হয়েছে স্মরণাতীত কাল ধরে। মাটি, জল, বায়ু, তাপ এই চারটি মহাধাতু সমন্বিত ক্রিয়া- প্রতিক্রিয়া থেকে এই পৃথিবীর বুকে বিভিন্ন পর্যায়ে ভিন্ন ভিন্ন পরিস্থিতিতে বিচিত্র বিশাল প্রাণীকুলের সৃষ্টি। মানুষ সেই বিশাল সৃষ্টির জটিল প্রকাশ। এই মানুষ জীবের মৌলিক বৈশিষ্ট্য ক্ষুধা, তৃষ্ণা, কামনা-বাসনা, আসক্তি-বিরক্তিতে অন্যান্যপ্রাণীদের সম-পর্যায় ভূক্ত হলেও বুদ্ধি-মেধা, চেষ্টা-পরাক্রম আর জ্ঞান ও বিবেচনা শক্তির অতুলনীয় সৌভাগ্যে হাজার হাজার বছর ধরে স্বীয় অস্তিত্বের এমন এক সুশৃঙ্খল বিকাশ সাধনে সে সক্ষম হয়েছে, যা তাকে এ বিশ্বে দৃশ্যমান সকল প্রাণীর অধিশ্বর বানিয়েছে। তাই মানুষকে সৃষ্টির সেরা জীব বলা হয়। কিন্তু মানুষের দুর্লভ এই কৃতিত্বের দম্ভ নিমিষেই ধুলিস্যাৎ হয়ে যায়, যখন ব্যক্তি চরিত্রে জীবের মৌলিক স্বভাব সেই পাশবিকতা মাথাচাড়া দিয়ে সীমা অতিক্রম করে বসে। গর্বিত মানুষ তখন প্রাণীকুলের সর্বনিম্নস্তরে স্থান পাওয়ার মতো যোগ্যতাও হারায়। বিজ্ঞজনের ভাষায় মানুষের সেই অবস্থাকে পশ্মধম, তথা পশুর চেয়েও অধম বলে আখ্যায়িত করা হয়। কেন এই লজ্জাকর শোচনীয় অভিধা তার কপালে জুটে? অতি ভালোর যখন পতন হয়, তখন সে অতিমন্দ না হয়ে উপায় কি? অতি ভালো হতে যেই মেধা, প্রজ্ঞা ও বিবেক, বুদ্ধির প্রয়োজন হয় তার প্রত্যেকটির সাথেই তখন যুক্ত হয় কু' উপসর্গটি। মানুষ নামক উজ্জ্বল প্রাণীটি তখন এমন ঘন ঘোর কালো মেঘে আবৃত হয়ে পড়ে যে, সেই মেঘের অপসার আর সহজ হয় না; অল্প বেগের বায়ুতে এ মেঘ আর নড়ে না। মেধাবী মানুষ তখন হয়ে উঠে কু-বুদ্ধির বিষাক্ত কীট; জ্ঞানবান হয়ে পড়ে অধম কু- তার্কিক; বিবেকবান হয়ে পড়ে বিবেকহীন পাষন্ড, নিষ্ঠুর। মানুষ নামক শ্রেষ্ঠ জীবটির পতন যদি এমনই হয়; তখন নিজের ও অন্যের কোথায় শান্তি? কোথায় সুখ? এ মাটিতে নিরাপদ আশ্রয়ই বা তখন কোথায়?</p>
<p class="txt">এমন বিপথগামী, মহাবিপদগ্রস্ত মানুষের, এই মহাসংকট উদ্ধারে তখন প্রয়োজন ঝড়ো বায়ু, টাইফুনের প্রবল আঘাতের পর আঘাত। সেই টাইফুন, সেই মহা ঝড়ো বায়ুর নাম ‘বিদর্শন’। বিদর্শন মানব জীবনের সকল সমস্যা, সকল প্রশ্নের যথার্থ উত্তর, সম্যক সমাধান।</p>
<p class="txt">মানব জীবনে সমস্যার যেমন অন্ত নেই, তেমনি তাকে বাঁধা যায় কোন সুনির্দিষ্ট ছকে। তাই এ অন্তহীন সমস্যার সমাধানে কোন একটি মাত্র প্রয়োগ পদ্ধতির অবলম্বন মোটেই যুক্তি সঙ্গত নহে, আর তা কার্যকরী ও নহে। ভগবান মহাকারুনিক সর্বজ্ঞ, সর্বদর্শী বুদ্ধ ‘মহাসতিপঠান সুত্ত’ দেশনায় তাই বিদর্শন সাধনা, ভাবনার কর্ম পদ্ধতি নির্ধারণ করেছেন সর্বমোট একুশটি। কিন্তু বর্তমানে দখা যাচ্ছে, বিদর্শন সাধনা, ভাবনা আর ধ্যানের আচার্য হিসেবে যারা বহুজনের কল্যাণে ইদানিং অবতীর্ণ হয়েছেন, তারা মহাসতিপঠান সুত্তকে যেন আত্ম রক্ষার ঢাল স্বরূপ ব্যবহার করছেন, হাতিয়ার হিসেবে নহে। ঢাল দিয়ে যুদ্ধক্ষেত্রে উপস্থিত পরের আঘাত হতে ত্রাণ পাওয়া যায় বটে, কিন্তু পরিত্রাণ নহে। এই পরিত্রাণ এই প্রাণঘাতী শত্রুর কবল হতে সম্পূর্ণ মুক্তির জন্যে প্রয়োজন মহাসতিপঠানকে হাতিয়ার রূপে ব্যবহার করা। বিমুক্ত স্বাধীনতার গৌরবমন্ডিত স্বর্ণ সিংহাসনে আত্ম প্রতিষ্ঠা লাভের জন্য যুদ্ধক্ষেত্রে বিবিধ অস্ত্রধারী বিপক্ষ শত্রুসেনাদের পরাজয়ে প্রয়োজন, দক্ষতার সাথে উপযুক্ত বিবিধ অস্ত্রের ব্যবহার। বিদর্শন সাধনা, ভাবনায় নিয়োজিত ব্যক্তি, সংসার যুদ্ধ ক্ষেত্রে বহুবিধ সমস্যা নামক মার সেনাদের বিরুদ্ধে সংগ্রামরত সৈনিকই। তই সেই সৈনিকের জয় লাভ নির্ভর করবে ‘মহাসতিপঠান সুত্তে’ ভগবান বুদ্ধ উপদিষ্ট একুশ প্রকার অস্ত্রের ব্যবহারে দক্ষ হওয়াতে। এই দক্ষতা অর্জনের পর তথা প্রশিক্ষণ সমাপ্ত করতে হবে যুদ্ধক্ষেত্রে অবতীর্ণ হওয়া, তথা বিদর্শন কর্মস্থান অধিস্থানের আগে। দূঃভাগ্যবশতঃ আমরা অতি সংখ্যালঘু বৌদ্ধ সম্প্রদায়ের এই দেশে অদ্যাবধি মহাসতিপটঠান সুত্রের অনুশীলণ অনুকুল কোন শিক্ষাকেন্দ্র গড়ে উঠেনি। এমন একটি শিক্ষা ও গবেষণা কেন্দ্র প্রতিষ্ঠার জন্য বড়ো মাপের ভূমি যেমন প্রয়োজন, আর্থিক সংস্থান এবং মেধাবী অভিজ্ঞ সাধক-গবেষকেরও একান্ত প্রয়োজন। এদশে পার্বত্য চট্টগ্রামে, সাধক শ্রেষ্ঠ শ্রদ্ধেয় বনভন্তের প্রভাবে এখনো উপযুক্ত ভূখন্ড লাভ সহজ, কিন্তু রাজনৈতিক দূষণ, আর্থিক সমস্যা এবং ম্যালেরিয়া নামক মারাত্মক ব্যাধির কারণে মহাসতিপঠান সুত্তের পরিকল্পনা বাস্তবায়ন অসম্ভব হয়ে পড়েছে। আমি ভাবলে অবাক হয়ে যাই, মায়ানমার, শ্রীলংকা, থাইল্যান্ড এসকল দেশে সবধরণের আনুকুল্যতা থাকা সত্বেও কেন অদ্যাবধি তেমন একটি যথার্থ প্রতিষ্ঠান গড়ে উঠলো না? বৌদ্ধ অধ্যুষিত এ বিশ্বের প্রায় সবকটি দেশ ঘুরে আপন জন্মভূমির প্রতি দুর্বলতার কারণেই মনে হয়, এদেশের বুদ্ধ প্রেমী অতি স্বল্প সংখ্যক মানুষের প্রয়োজনে রাউজান থানার গহিরা অঙ্কুরী ঘোনা মহাশ্মশানে অথবা মহামুনি পাহাড়তলী গ্রামের আরণ্যিক পরিবেশে অথবা হাটহাজারীর জোবরা শ্মশানে এমন একটি অনুকুল পরিবেশ গড়ে তোলা যায় মহাসতিপঠান’ সুত্তের আলোকে। আমর এ ধারণার কারণ, মধ্যভূমি, নিরাপত্তা এবং সহজ যোগাযোগের আনুকুল্যতার বিবেচনায় ।</p>
<p class="txt">এটা খুবই পরিতাপের বিষয় যে, বহুকাল ধরে বিশ্বব্যাপী বৌদ্ধ সম্প্রদায় ধর্মের ক্ষেত্রে নানা গুরুর নানা মত, নানান পথ এই মহাদূষণের শিকার বার বার হয়ে আসছে। অতি স্বল্প সংখ্যক বৌদ্ধ অধ্যুষিত এদেশের বৌদ্ধ সম্প্রদায়টি ও এই একই ব্যাধিতে আক্রান্ত। আশ্চর্যের কথা ‘বিদর্শন সাধনা'- ভাবনাটি পর্যন্ত এই মহাদূষণ হতে আজ এখানে রক্ষা পাচ্ছে না। এখানে প্রত্যেকেই আচার্য পরম্পরা স্ব অভিজ্ঞার আলোকে ভিন্ন ভিন্ন পদ্ধতিতে বিদর্শন শিক্ষা দিতে গিয়ে ‘আমরা শিক্ষার বাইরে অন্যজনের শিক্ষা নিলে দীক্ষা ভঙ্গজনিত মহাপাতকী হবে, নরকে গমণ হবে, এমন সব মহামূর্খ আচার্যের পরিচয় দিয়ে চলেছেন।</p>
<p class="txt">বহু আচার্যের নিকটে বিভিন্ন পদ্ধতির বিদর্শন ধ্যান অনুশীলণের অভিজ্ঞতায় আমার এই প্রতীতি জন্মেছে যে, বুদ্ধ বর্ণিত উপায়ে ব্যক্তি বিশেষের সংস্কার ধর্মের স্বভাব বৈশিষ্ট্যের আলোকে সাধকগণ নিজে নিজেই আপন দেহে ও মনের স্বভাব বৈশিষ্ট অবগত হয়ে নির্ধারন করা উচিত, তার কখন কোন পদ্ধতির সতিপঠান তথা স্মৃতি সম্প্রজ্ঞান প্রয়োজন। যেমন আপন চিত্তে যখন দ্বেষ-ভাব জাগে তখন ‘চারিইষাপথ’ সম্প্রজ্ঞান পদ্ধতির অনুশীলন দ্বারা সেই দ্বেষ ভাব অপনোদন করার চেয়ে, মৈত্রীভাবনা অথবা সংস্কার ধর্মের অনিত্য, দুঃখ, অনাত্মা জ্ঞান দ্বারা সেই দ্বেষ ভাব দূর করা বহুগুণে সহজ সাধ্য। একই ভাবে কাম-চিত্ত’ প্রবল হলে আমার কাম-চিত্ত জেগেছে, অথবা কাম-ভাব, কাম-ভাব এভাবে বিদর্শন স্মৃতি অনুশীলন দ্বারা চিত্তের সেই কাম-ভাব দূর করা তেমন সহজ সাধ্য নহে। অথচ অশুভ ভাবনা, চারিধাতু ভাবনা, অথবা অনিমিত্ত ভাবনাদি পর্যায়ক্রমে অধিক কার্যকরী বলে প্রমাণিত। আসল কথা হলো কোন স্বভাব চরিত্র বা সংস্কারের প্রভাব সম্পন্ন ব্যক্তির জন্যে সতিপঠান সুত্তের কোন ভাবনা পদ্ধতি উপযুক্ত, তা নির্ধারন করবেন কে? সাধক নিজে না, আচার্য?। বুদ্ধের মতো অন্তদৃষ্টি সম্পন্ন আচার্য্যের পরে আর কে আছেন, সাধকের জন্যে সঠিক কর্মস্থান নির্দেশক? দেখা গেছে স্বয়ং অনুবুদ্ধ সারিপুত্র পর্যন্ত এক্ষেত্রে অপারগতা প্রদর্শন করেছেন। মানব চরিত্রের অন্তহীন সংস্কারের ঠিকানা নির্দেশ করতে যেখানে সেই অনুবুদ্ধ সারিপুত্র স্থবির পর্যন্ত অক্ষম হলেন, সেক্ষেত্রে বর্তমান কালের অদক্ষ, অনভিজ্ঞ, বাক সর্বস্ব আচার্যগণের আস্ফালনে যৌক্তিকতা কতটুকু? তাই তাঁদের অনেকেরই অভিমত “বিদর্শন স্মৃতি সাধনায় চরিত বিচার নিপ্রয়োজন। ইহা যে কোন চরিত্রের জন্যই সমভাবে প্রযোজ্য।” পঞ্চ স্কন্ধ, তথা নামরূপের অনিত্য, দুঃখ, অনাত্মা লক্ষণকে সম্যক আয়ত্বের মাধ্যমে যে কোন সংস্কার ধর্মের মূল উচ্ছেদ সাধন সম্ভব। এ অভিমত সাধকের সাধনার এক উৎকর্ষতম পর্যায়ে কেবল প্রযোজ্য কিন্তু এ পর্যায়ে পৌঁছতে; শিক্ষার্থীকে যে দীর্ঘপথ অতিক্রম করতে হয়; চরম বিঘ্ন সংকুল সেই পথের সমস্ত বাধাবিঘ্নকে সাফল্যের সাথে অতিক্রমের কোন সম্যক নির্দেশনা বর্তমান আচাৰ্য্যগণ থেকে পাওয়া সম্ভব কি? কারণ এসকল আচাৰ্যরা স্বীয় জীবনের মহান ত্রিপিটকের উপর ব্যাপক অধ্যয়ন গবেষণায় যেমন অক্ষম, অপরদিকে ধ্যানানুকুল জনশূণ্য, চিত্ত বিবেক সম্পন্ন পরিবেশে সুদীর্ঘ আত্ম অনুসন্ধানে নিবেদিত হওয়ার ইতিহাস ও তাদের অনেকের জীবনে নেই। অথচ শারীরিক বুদ্ধের অবর্তমানে ধর্মকায়িক বুদ্ধ নামক সুমহান ত্রিপিটকের উপর ব্যাপক অধ্যয়ন, গবেষণা এবং সেই সাথে সুদীর্ঘ অনুশীলন অভিজ্ঞতা এই দুই ব্যতিত নিরাপদ আচাৰ্য্য হওয়া বর্তমানে কদাপি সম্ভব নহে।</p>
<p class="txt">উপরোক্ত যোগ্যতা সম্পন্ন আচার্যের অভাবে বিদর্শন সাধনা ভাবনায় বিরত প্রাথমিক ও মাধ্যমিক পর্যায়ের সাধকগনের ধ্যান অনুশীলনে প্রায়জনের ক্ষেত্রে দেখা যায় যে, ত দের কর্ম সংস্কারের বৈচিত্ৰতাজাত মূহু মুহু উৎপন্ন চিত্তভাব যখন সাধনাপথে অন্তরায় হয়ে দাড়ায়, চিত্তকে বিক্ষিপ্ত, চঞ্চল, উৎক্ষিপ্ত করে তোলে। তখন আচাৰ্যগণের প্রদর্শিত নির্দিষ্ট পদ্ধতি প্রায় ক্ষেত্রে অকার্যকর প্রমানিত হয়। সমস্যাটির এই বাস্তবতা দশদিন বিশ দিনের আনুষ্ঠানিক অনুশীলনের সময়ে প্রকট না হলেও, সাধকের দৈনন্দিন কর্মব্যস্ত জীবনে অবশ্যই ধরা পড়ে। একজন সাধক যখন আনুষ্ঠানিক ধ্যান অনুশীলন শিবিরে অবস্থান করেন তখন তার চিত্তে কামভাব লোভাসক্তি, মান-ঈর্ষাভাব যত সহজে প্রশমিত করা সম্ভব প্রতিদিনের কর্মব্যস্ত জীবনে তেমনটি তত সহজ নহে। এ কারনে বিদর্শন ধ্যান শিবিরে বহুবার অংশগ্রহণকারী, অথবা দৈনন্দিন জীবনে মাত্র ঘন্টা দু'ঘন্টা এক আসনে ধ্যান অনুশীলনকারী সাধকগণের ক্ষেত্রে প্রায়শঃ লক্ষ্য করা যায় যে, ব্যবহারিক জীবনে তারা উদ্ভূত পরিস্থিতিতে যে আচরন করে থাকেন, তা সাধারন মানুষের চেয়ে তেমন ইতর বিশেষ নহে।</p>
<p class="txt">বর্নিত সমস্যার সমাধানে বিদর্শন সাধকগণের করণীয়, তাহলে কি? এ সমস্যার সমাধানে শ্রদ্ধেয় বনভন্তের উপমাটি বিশেষ প্রনিধানযোগ্য বলে ধরে নেওয়া যায়। তিনি নির্জন অরণ্যে একাকী অবস্থান করে আপন চিত্তের গতি প্রকৃতির অনুসন্ধান ও গবেষণায় অতিবাহিত করেছিলেন সুদীর্ঘ ২২টি বছর। এসময়ে তাঁর চলার পথে দিক নির্দেশক রূপে কাজ করেছিল সাথে রাখা বিশুদ্ধি মার্গ, আর্যষ্টাঙ্গিক মার্গ ভাবনা ও অভিধমার্থ সংগ্রহ ইত্যাদি পুস্তক সমূহের বঙ্গানুবাদ কপি। তাঁর সেই দীর্ঘ অনুশীলনজাত অভিজ্ঞতার আলোকে ইদানিং তিনি বিদর্শন সাধান-ভাবনার অনুশীলন সম্পর্কে দেশনা করতে গিয়ে প্রায় সময় নিম্নোক্ত উপমাটি উল্লেখ করে থাকেন। তিনি বলেন, একটি সুন্দর মসৃণ আলমিরা তৈরী করতে কেবলমাত্র করাতের ব্যবহারে তৈরী করা কি সম্ভব? হাতুড়ি, বাটালি, রন্দা ইত্যাদি অনেক হাতিয়ারের প্রয়োজনীয় ব্যবহার, অতি দক্ষতার সাথে, সুনিপুনভাবে সম্পাদনের উপরেই নির্ভর করে একটি সুন্দর রুচি সম্মত আলমিরা উপহার দেয়া। নির্বাণ রূপ আলমিরাটিও কোন ব্যক্তি আপন জীবনে লাভ করতে চাইলে, তাঁর জন্যেও প্রয়োজন হবে, মহান বুদ্ধ দেশিত ‘মহাসতিপঠান সুত্তে বর্ণিত বিবিধ বিধান সমূহের উপর দক্ষতা অর্জন এবং বিশুদ্ধি মার্গ ও বিমুক্তি মার্গ গ্রন্থদ্বয়ে উল্লেখিত ভাবনা কৌশল্যের উপরে দক্ষতা অর্জন।</p>
<p class="txt">অনন্ত বৈচিত্রতা মন্ডিত মানুষের মনোজগত গঠিত হয়েছে অনন্ত বিচিত্র কর্ম সংস্কারের প্রভাবে। সেই সংস্কার মার, ক্লেশ মার গণের সাথে সম্মুখ যুদ্ধে অবতীর্ণ হতে হয় বিদর্শন সাধক-সাধিকাগণকে। সেই সংগ্রাম অতি কষ্টকর। প্রচুর ধৈর্য আর অদম্য উৎসাহের প্রয়োজন যেমন আছে এই সংগ্রামে, তেমনি প্রয়োজন আছে বুদ্ধ উপদিষ্ট সকল প্রকার ধ্যান-পদ্ধতি তথা ধ্যানাস্ত্রের ব্যবহার শিক্ষা এবং তাদের ব্যবহারে দক্ষতা অর্জন করা। তখন যেই অস্ত্রের ব্যবহার যখন প্রয়োজন হবে জন্ম-জন্মান্তরের এই মারসেনাদের পরাভূত করতে, তা তিনি যথাসময়ে খুব সহজেই করতে পারবেন। ফলে মার জয়ের সংগ্রামে সেই সাধকের জয় লাভ যে সুনিশ্চিত এতে সন্দেহের কোন অবকাশ থাকবে না। মনে রাখতে হবে উপযুক্ত ভাবনা পদ্ধতির যথাসময়ে সুদক্ষ ব্যবহারে সমান দক্ষ সাধক সৈনিকের ভাগ্যেই রয়েছে নির্বাণ রূপ সকল দুঃখ জ্বালা উপশমের অমৃত ভান্ডারটি। তবে এও মনে রাখা দরকার যে, নির্বাণ লাভের যুদ্ধক্ষেত্রে অসংখ্য মার সৈনিকের সামনে নির্বাণ লাভের জন্য সংগ্রামরত সাধক কিন্তু নিতান্ত একা, নিঃসঙ্গ। আপন অসংখ্য কর্মবন্ধন বিমুক্তিতে বুদ্ধ বা সাধনাচার্য, রূপী কল্যাণমিত্রগণ কেবলমাত্র উপায় নির্দেশক, পথ প্রদর্শক। পথ চলার দায়িত্ব সাধকের নিজের। বুদ্ধ বা কল্যাণমিত্র গুরুদের কোন আর্শীবাদ ও এক্ষেত্রে অকার্যকর। আর সে কারণেই নির্বাণ প্রত্যাশী সাধক সৈনিকের জন্যে প্রয়োজন অত্যাবশ্যকীয় সবধরণের অস্ত্রের ব্যবহার শিক্ষা করা। দুঃখের বিষয় এই বাস্তব সত্যটির প্রতি কোন গুরুত্ব না দিয়ে আমাদের ইদানিং কালের ভাবনাচার্যগণ একবদ্ধ মানসিকতার শিকার হয়ে পড়েছেন। তাঁদের কথা-বার্তায় মনে হয় সজ্ঞান পদ্ধতি তথা চারিইৰ্যাপথে বিদর্শন স্মৃতি প্রস্থান ধ্যান পদ্ধতি ভিন্ন মহান বুদ্ধ আবিস্কৃত বাদ বাকী ধ্যান পদ্ধতি অতি বাহুল্য অপ্রয়োজনীয় বিষ্ণু মাত্র। তাই ইদানিং গুপ্তনিধিতুল্য হয়ে পড়েছে। মহাকারুণিক বুদ্ধ এসকল ধ্যান পদ্ধতি। বৌদ্ধ সাধক সাধিকাদের অজ্ঞতা, অবহেলা আর উদাসীনতাই এ জন্যে দায়ী।</p>
<p class="txt">বিষয়টির প্রতি সুধী জনদের সুদৃষ্টি ও সুবিচার একান্তই কাম্য।</p>
<p class="end">ভবতু সব্ব মঙ্গলম্।</p>
<p class="end">সকলের মঙ্গল হোক।</p>
</div>
<div class="react">
</div>
</div>
<h2 class="title" id="calibre_link-9">উপমহাদেশের প্রাতিষ্ঠানিক ভিক্ষু চিকিৎসা ও রাজবন হাসপাতাল</h2>
<div class="post_box" >
<div class="post_txt" >
<p class="source">[[ রাজবন বিহারে "কঠিন চীবর দান-২০০৬ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">ইহা একান্তই অদ্বিতীয় সাফল্য, বাংলা-ভারতের মাটিতে শুধুমাত্র বৌদ্ধ ভিক্ষু-শ্রামণদের জন্যে হাসপাতাল স্থাপন করা। ২২৫০ বছর পূর্বে খৃস্টপূর্ব তৃতীয় শতকে সম্রাট ধর্মাশোককে পৃথিবীর বুকে সর্বপ্রথম প্রাতিষ্ঠানিকভাবে হাসপাতাল প্রতিষ্ঠা করতে আমরা দেখি। কিন্তু বুদ্ধ শাসনে প্রখ্যাত শৈল্য চিকিৎসক জীবক বা তৎপূর্ববর্তী তক্ষশীলাদির ন্যায় বিদ্যাপীঠ গুলোতে এই প্রাতিষ্ঠানিক চিকিৎসা ব্যবস্থা ছিল কি, না? বুদ্ধ এবং সম্রাট অশোক পরবর্তীকালে গড়ে উঠা বিশ্বখ্যাত বিদ্যাপীঠ সেই নালন্দা, বিক্রমশীলাদি (খ্রীস্টীয় ৮ম থেকে একাদশ শতাব্দী) বিশাল প্রতিষ্ঠান সমূহে ও দেখা যায়, ভিক্ষু শিক্ষার্থীদের চিকিৎসা ও রাসায়নিক শাস্ত্রে শিক্ষা দেয়া হচ্ছে। সেই ভিক্ষুরা বুদ্ধের ধর্ম প্রচারে যেখানেই গেছেন সেখানে কি জন কল্যাণে তাঁদের এই অধীত চিকিৎসা বিদ্যা প্রয়োগ করেন নি? নিশ্চই করেছেন? তবে, ইতিহাসের কোন্ পর্যায়ে এসে তাঁরা এ দায়িত্ব গ্রহণ করলেন? একটু লক্ষ্য করলেই বুঝা যাবে, ভগবান বুন্ধ থেকে সম্রাট অশোক পর্যন্ত (খৃঃপূঃ ৬ষ্ঠ থেকে খৃঃপূঃ ৩য় শতাব্দী) এই তিনশত বছর ভিক্ষুরা এই চিকিৎসা দায়িত্ব প্রাতিষ্ঠানিকভাবে গ্রহণ করেন নি; দীর্ঘনিকায়ের ব্রহ্মজাল সুত্তে ভগবান বুদ্ধ কর্তৃক নিষেধাজ্ঞা আরোপের কারণে। জীবকাদির মতে বুদ্ধ ও সঙ্ সেবক উপাসকমন্ডলী শ্রদ্ধা চিত্তে বুদ্ধ শাসনের কল্যাণকামী হয়ে ভিক্ষু শ্রামণদের জন্যে এই চিকিৎসা দায়িত্ব স্বতঃস্ফূর্তভাবে তখন গ্রহণ করতেন। তবে, বিনয় পিটকে মহাবৰ্গ গ্রন্থের ভৈষজ্য স্কন্ধের শিক্ষা অনুসারে ভিক্ষুরা স্ব-চিকিৎসার আশ্রয়ে স্বাবলম্বী হতেন। এই চিকিৎসা ছিল প্রাথমিক পর্যায়ের এবং একান্তভাবেই সীমাবদ্ধ ছিল শুধুমাত্র ভিক্ষু-শ্রামণদের মতে, পারস্পরিক সহযোগিতার মাধ্যমে। ভগবান বুদ্ধকে দেখা যায়, তিনি নিজেই একজন ভিক্ষুর চিকিৎসা সেবায় হাত লাগালেন। তাই ভিক্ষু শ্রামণদের রোগকালীন এই চিকিৎসা সেবার মহনীয়তা ঘোষণা করতে বুদ্ধ বললেন- রোগীর সেবা যে করে, সে বুদ্ধেরই সেবা করা তুল্য মহাপুণ্য সৌভাগ্যের অধিকারী হবে। করণীয় মৈত্রী সুত্তে নির্বাণ কামীদেরকে সর্বদা সলুহুকবুত্তি’ হওয়ার নির্দেশ বুদ্ধ দিয়েছেন। এই ‘সলুহুকবুত্তি’ বলতে যতদুর সম্ভব কর্ম বাহুল্যতা বর্জন বুঝায়। তবে ব্ৰহ্মচারী তথা প্রব্রজিতদের মধ্যে পারস্পরিক ব্রত বা দায় - দায়িত্বকে কখনো উপেক্ষা করে নহে। নির্বাণ সাধনার পথে এই সীমাবদ্ধ সেবা ৩৩-তম দানোত্তম কঠিন চীবর দান স্মরণিকা দায়িত্ব পালন কিছুতেই বাহুল্যতা বা অন্তরায়কর নহে। ইহা বুদ্ধের শাসনিক দায়িত্ব বা ব্ৰতশীলের অন্তর্গত। সবাঙ্গ বিশুদ্ধ শীল সম্পন্ন হতে হলে একজন বিমক্তিকামীকে অবশ্যই ব্রত শীলের পরিপূর্ণতা সাধন করতে হবে। ব্ৰত শীলের প্রতি উদাসীন ভিক্ষুর শীলের পূর্ণতা আসে না। অপূর্ণ শীল সম্পন্নকে দুঃশীল ভিক্ষু বলা হয়। দুঃশীলের জীবনে কখনো প্রজ্ঞা লাভ করা সম্ভব হয় না। দুঃজ্ঞের জীবনে কখনো দুঃখ মুক্তি, বিদ্যা-বিমুক্তি অর্জনও সম্ভব হয় না। তাই মহাকারুণিক বুদ্ধের এই বিখ্যাত উক্তি- ‘বত্তং ন পরিপূরতি সীলং ন পরিপূরতি, অসুদ্ধ সীলো, দুঞঞা দুখা না পরিমুতি। ভগবান বুদ্ধের মহা-পরিনির্বাণের আরো প্রায় পাঁচশত বছর পরে খৃস্টীয় প্রথম শতাব্দী থেকে বুদ্ধের নির্বাণবাদকে হীনযান’ আখ্যা দিয়ে, রাজকীয় পৃষ্ঠপোষকতা প্রাপ্ত সংখ্যা গরিষ্ঠ ভিক্ষুদের দল সেই মহাসাংঘিক দল হীনযানী ধর্ম দর্শনকে বিসর্জন দিলেন। তাঁরা নিজেদেরকে প্রথমে নাম দিলেন মহাসাঙ্কি। পরে বোধিসত্ত্বের জীবনাদর্শকে পরিপূর্ণভাবে নিজেদের জীবন লক্ষ্য বলে ঘোষণা দিয়ে, তাঁরা আত্মপ্রকাশ করলেন মহাযানী' বলে। অতএব, ইহ জীবনে দেহ ধারণজাত সর্ব দুঃখের চির অবসান তথা নির্বাণ লাভে, বুদ্ধের যেই আহবান, তা প্রত্যাখান করে, তাঁরা ব্রত গ্রহণ করলেন জন্ম-জন্মান্তরে দেহ ধারণ করে করে বুদ্ধত্ব লাভের পারমী পূরণের। তাই তাদের জন্যে আর জন্মেরও অভাব নাই, কর্মেরও অভাব নাই। জন্ম থেকে জন্মান্তর পরিভ্রমণ যে মহা দুঃখ, কর্ম বৃদ্ধি যে তৃষ্ণা বৃদ্ধির নামান্তর, মহাযান মতাবলম্বীরা বুদ্ধের এই উপদেশ মানতে আর রাজী নহেন। তাই তাঁরা স্বেচ্ছায় এবং অতি উৎসাহে জন্ম ও কর্মকেই বৃদ্ধির সংকল্প গ্রহণ করে থাকেন। এ জন্যেই মহাযানীরা এই ভাবেই বলে থাকেন- “জগতের একটি প্রাণীও যতদিন বিমুক্তি ও নির্বাণ দান করতে না পারছি, ততদিন পর্যন্ত আমি আপন জীবনে কোনদিন নির্বাণ কামনা করবো।” মহাযান মতবাদের এই মহাযানী ইচ্ছাকে বাস্তবায়িত করতেই খৃস্টীয় অষ্টম শতাব্দী থেকে একাদশ শতাব্দী পর্যন্ত সুদীর্ঘ প্রায় চারশত বছর কাল ধরে নালন্দা ও বিক্ৰশীলা বিশ্ববিদ্যালয় সমূহে চিকিৎসা ও রসায়ন শাস্ত্র এক ব্যাপক বিস্তৃতি লাভ করে তার সহস্র বাহু তন্ত্রযান, মন্ত্রযান বিদ্যাকেও এই চিকিৎসা শাস্ত্রের অন্তর্ভূক্ত করে নিয়েছিল। এ দেশীয় আরাকানী তথাকথিত থেরোবাদী ভিক্ষু, যারা এখন বৈদ্যালী ও তন্ত্রমন্ত্রকে তাদের শিক্ষা ও অনুশীলনের অঙ্গ বলে মনেপ্রাণে বিশ্বাস করে চলেছেন, বস্তুতঃ তারা মহাযান মতবাদের সেই নিকৃষ্ট পঁচা-আবর্জনারই ধারক মাত্র।</p>
<p class="txt">পরম বুদ্ধ জ্ঞানে সমৃদ্ধ সম্যকদর্শী আর্যপুরুষ শ্রদ্ধেয় বনভন্তে এ কারণেই রাজবন বিহারে বিজ্ঞানসম্মত পদ্ধতিতে শুধুমাত্র ভিক্ষু-শ্রামণদের চিকিৎসার্থেই হাসপাতাল প্রতিষ্ঠার ইচ্ছা প্রকাশ করেছিলেন। তাঁর সেই ইচ্ছা পার্বত্য চট্টগ্রাম বিষয়ক প্রথম পরিপূর্ণ মন্ত্রী বাবু কল্পরঞ্জন চাকমা কর্তৃক বাস্তবায়িত হলো রাজবন বিহার হাসপাতাল ভবন নির্মাণ করে দেয়ার মাধ্যমে। ভারত-বাংলাদেশের মাটিতে সুদীর্ঘ নয়শত বছর পরে (খৃস্টীয় একাদশ হতে একবিংশ শতাব্দী) এই প্রথম ভিক্ষু-শ্রামণদের জন্যে পুনঃ একটি পৃথক হাসপাতাল নির্মিত হলো। পরম পূজ্য আর্যশ্রাবক বনভন্তে তাঁর শিষ্য সঙ্ এবং ভক্ত অনুরাগীদের দ্বারা এই রাঙ্গামাটি রাজবন বিহারে আজ সত্য সত্যই একটি ঐতিহাসিক মাইল ফলক প্রতিষ্ঠিত হলো, রাজবন হাসপাতালের মাধ্যমে।</p>
<p class="txt">আমি মনে প্রাণে এই সেবামূলক প্রতিষ্ঠানের উত্তরোত্তর শ্রী সমৃদ্ধি কামনাকরি।</p>
<p class="end">চিরং তিঠতু বুদ্ধ সাসনম ।</p>
</div>
<div class="react">
</div>
</div>
<h2 class="title" id="calibre_link-10">বনভন্তে থাকতে সমাধান কর্তব্য</h2>
<div class="post_box" >
<div class="post_txt" >
<p class="source">[[ রাজবন বিহারে "কঠিন চীবর দান-২০১১ স্মরণিকা" স্মারক পুস্তিকা থেকে সংগ্রহিত। ]]</p>
<p class="txt">মহাপরিনির্বাণ শয্যায় শায়িত বুদ্ধ উপস্থিত ভিক্ষুদের বার বার বললেন; “ভিক্ষুগণ! ধর্ম বিনয় প্রসঙ্গে তোমাদের কিছু জিজ্ঞাসা থাকলে করতে পার। না হয় আমার অবর্তমানে হয়তো অনুতাপ করবে। কেন বুদ্ধের নিকট থেকে এ প্রশ্নের সমাধান করে নেয়া হলো না। ধর্মীয় দিক থেকে আমাদের মত অপ্রতিরূপ অঞ্চলে পরম পূজ্য বনভন্তের মতো ক্ষণজন্মা মহাপুরুষের আর্বিভাব বিশেষ করে বুদ্ধ ধর্ম অনুরাগীদের কাছে দুর্লভ প্রাপ্তি বলে স্বীকার না করলে দুঃভাগ্য আমাদেরই। বনভন্তের নহে। মনে রাখতে হবে শুধু বুদ্ধকে জানতে, তাঁর দেশনা উপদেশকে বুঝতে দীর্ঘ ২২টি বছর নির্জন অরণ্যে একাকী স্বেচ্ছায় অবস্থান করেছেন, এমন উদাহরণ যেমন এ মাটিতে এক্ষনে বিরল দৃষ্টান্ত; তেমনি পূর্বগামী পথ প্রদর্শক না পাওয়ার যুগে সব প্রতিকুলতার মাঝে সব জঞ্জাল ঠেলে এগিয়ে যাওয়ার মতো এমন বীর্যবান খুঁজে পাওয়াও এত সহজ নহে। তাই পূজ্য বনভন্তের মতো এমন দৃষ্টান্ত বিরল বুদ্ধ-জ্ঞানের প্রত্যক্ষ অভিজ্ঞতায় অভিজ্ঞ ব্যক্তিত্ব জীবিত থাকতেই কিছু বিষয়ে মীমাংসা করে নেয়া অতীব প্রয়োজন মনে করেই আমার বক্তব্য শুরু করছি।</p>
<p class="txt">মানুষের নিত্যদিনের জরুরী প্রয়োজনে মাথার ঘাম পায়ে ফেলে যে সকল দ্রব্য উৎপন্ন করে, তা কোন ভাবে অন্যার্য ভাবে নষ্ট করা বুদ্ধ কোন দিন পছন্দ করতেন না। এমন শিক্ষা, উপদেশ বুদ্ধ কোন দিন দেননি। তিনি চীবর, পিণ্ডপাত তথা খাদ্য-ডােজ্য দ্রব্য, অষ্ট পরিস্কার, আবাস ও শয়নাসন এবং সংঘ ভান্ড তথা যাবতীয় সাংঘিক দ্রব্যের যত্ন ও সুরক্ষার জন্যে যে সকল শিক্ষা উপদেশ সুদীর্ঘ পয়তাল্লিশ বছর ধরে প্রজ্ঞাপিত করেছিলেন, তা বিনয় পিটকের ছত্রে ছত্রে ধারণ করা আছে। এ প্রসঙ্গে বিনয় মহাবৰ্গ গ্রন্থে বিধৃত দুইটি ঘটনার কথা বলি-</p>
<p class="txt">একদিন রাজা প্রসেনজিতের রাজপ্রাসাদের সকল মহিলারা বুদ্ধের প্রধান সেবক আনন্দ ভান্তেকে রাজপ্রাসাদে আমন্ত্রণ করলেন ধর্মদেশনা শ্রবণের জন্যে। ভন্তে আনন্দের দেশনায় তারা এত খুশী হলেন যে, প্রত্যেকেই ইচ্ছা পোষন করলেন নিজেদের সবচেয়ে প্রিয় উৎকৃষ্ট বস্তুটি দান করবেন। ফলে তারা যার যার মূল্যবান নতুন বস্ত্রটি আনন্দ ভন্তেকে দান করলেন। এতে আনন্দ ভন্তে পাঁচশোটি অতি উন্নতমানের বেনারসী বস্ত্র লাভ করলেন। এগুলো সবই শ্রাবস্তীর জেতবন মহাবিহারে এনে সংঘ ভান্ডারে রাখা হলো। ইে নান অনুষ্ঠানের কিছুদিন পরে রাজা প্রসেনজিত প্রধানরাণী সহ সকল রাজ অন্তপুরবাসী নারীদের আদেশ হলেন সবাই যার যার উৎকৃষ্ট নববস্ত্র পরিধান করে নক্ষত্র-উৎসবে যোগদান করতে। কিন্তু, রাজা লক্ষ্য হলেন পুরবাসী নারীদের কারো দেহে নতুন বস্ত্র নেই। রাণীকে প্রশ্ন করে জানতে পারলেন, তারা তেকেই রাজ প্রদত্ত সেই উৎসব বস্ত্র শ্রদ্ধেয় ভদন্ত আনন্দ ভান্তেকে দান দিয়েছেন। এ বার্তা শুনে রাজা তান্ত অসন্তুষ্ঠ হলেন পুরবাসী নারী এবং ভদন্ত আনন্দের উপর। তিনি সে দিনই অপরাহ্নে জেতবনে বুদ্ধের হট উপস্থিত হলেন। বন্দনান্তে উপবেশন করে বুদ্ধকে প্রশ্ন করতে থাকলেন,</p>
<p class="txt">১) হন্তে কোন ভিক্ষুকে যদি নতুন বস্ত্র দান করা হয় তিনি গায়ের পরিহিত বস্ত্রটি কি করেন? মহারাজ। ভক্ষুদের উপদেশ দিয়েছি, কেহ নতুন চীবর ব্যবহার শুরু করলে, পূর্বে ব্যবহারকৃত চীবরকে পদা বা বিছানার চাদর রূপে ব্যবহার করতে।</p>
<p class="txt">২) ভন্তে! তা পূর্বের পর্দা বা চাদর তখন কি করা হবে? মহারাজ! এই পর্দা ও চাদর ঘরে মেঝে আস্তরণ হিসাবে ব্যবহারের উপদেশ দিয়েছি।</p>
<p class="txt">৩) ভন্তে। তা হলে পূর্বের আস্তরনের কি হবে? মহারাজ! তা দিয়ে পা-পোষ তৈরীর উপদেশ দিয়েছি।</p>
<p class="txt">৪) ভন্তে তখন পূর্বের পা পোষের কি হবে? মহারাজ। সেই পা-পোষের কুঁচি করে কেটে কর্দম ও গোবরের সাথে মিশায়ে গৃহের প্রাচীর গাত্রের দৃঢ়তা বাড়াতে লেপন করতে বলেছি।</p>
<p class="txt">সাধু! সাধু। সাধু! ভন্তে সংঘ ক্ষেত্রে প্রদত্ত দানের কিছুই যাতে নষ্ট না হয়, এমন অপূর্ব উত্তম শিক্ষাই ভগবান শাস্তা কর্তৃক শিষ্যদের প্রদত্ত হলো। ভন্তে! আমার রাণীদের দ্বারা আয়ুম্মান আনন্দকে প্রদত্ত পাঁচশত উৎকৃষ্ট কাশী-বস্ত্রের কোনটাই তা হলে অপচয় হবে না। সাধু ভন্তে সাধু! ব্যবহার্য দ্রব্য সম্পর্কে বুদ্ধের শিক্ষা যেমন এরূপ । তেমনি খাদ্য-ভোজ্য সম্পর্কে বুদ্ধের শিক্ষা-উপদেশের ধরনটি ও অনুধাবন যোগ্য।</p>
<p class="txt">একদিন বুদ্ধ সহস্র ভিক্ষু পরিবৃত হয়ে দৃঢ় পথে ধর্ম প্রচারে বের হলেন। পথে এক গুড় (আঁখের রসজাত) ব্যবসায়ী দূর হতে বুদ্ধ প্রমুখ মহাভিক্ষু সংঘকে দেখে ভাবলেন, বহুদিন হয় বুদ্ধ প্রমুখ সংঘকে দান দেয়ার সুযোগ আমার হচ্ছে না। আজ-আমার মহা সৌভাগ্য যে সাথে পাঁচসত গাড়ী বোঝাই করা গুড় আমার আছে, বুদ্ধেরও দেশনা পেলাম । অতএব; আমি বুদ্ধ প্রমুখ সংঘকে আজ এই গুড় দিয়েই পূজা করবো এই সিদ্ধান্তে বুদ্ধের নিকটবর্তী হয়ে বন্দনা পূর্বক আপন অভিলাষ বুদ্ধকে জ্ঞাপন করলে বুদ্ধ তা অনুমোদন কররেন। কিন্তু গুড় ব্যবসায়ীর বলবতী শ্রদ্ধা প্রত্যক্ষ করে বুদ্ধ ভাবলেন, সমগ্র সংঘকে পরিবেশন করতে গিয়ে ব্যবসা বাণিজ্যে ব্যাপক ক্ষতির সম্মুখীন হবে। তাই মহাকারুণীক বুদ্ধ ব্যবসায়ীর গুড় ভান্ডে ঋদ্ধি প্রয়োগ করলেন, যাতে এক ভান্ড গুড় দিয়েই সমগ্ৰ সংঘকে পরিতৃপ্ত সহকারে পরিবেশন করতে সক্ষম হয়। দেখা গেল ব্যবসায়ী প্রমূখ তার চাকরেরা শুধু একটি মাত্র গুড় ভান্ড হতে সমগ্র সংঘকে পর্যাপ্ত পরিমাণ গুড় পরিবেশন করেও অর্ধেক গুড় রয়ে গেল। বুদ্ধ নির্দেশ দিলেন, সকল ভিক্ষুকে পাত্রপূর্ণ করে গুড় গ্রহণ করতে বলল। তা-ই হলো তারপর ও গুড় থেকে গেল। অতঃপর বুদ্ধ নির্দেশ দিলেন অবশিষ্ট গুড় মহাভিক্ষুসংঘের অনুসরণকারী জনতাকে বিতরণ করো। দেখা গেল তাদেরকেও পর্যাপ্ত পরিমাণ গুড় বিতরণের পরেই বুদ্ধের ঋদ্ধি মহিমার অবসান হলো।</p>
<p class="txt">বুদ্ধ তথাগত, তার অলৌকিক ঋদ্ধি প্রয়োগের দ্বারা আমাদের জন্যে শিক্ষা-উপদেশ রেখে গেলেন যে, জীবন ধারনের সহায়ক এই খাদ্য-ভোজ্য অবশ্যই ফেলে দিতে নেই, অপচয় করতে নেই, নষ্ট করতে নেই।</p>
<p class="txt">রাংগামাটি রাজবন বিহারে একদিন এক চাকমা মেয়ে বিকাল বেলা এক কোরিয়ান ভিক্ষুনীকে নিয়ে এল। তারা উভয়ে বাসের একই সিটে বসে ঢাকা থেকে রাংগামাটি আসলে চাকমা মেয়েটি রাজবন বিহারে তাকে রাখার উদ্দেশ্যেই নিয়ে এসেছিলেন। কিন্তু; উপস্থিত ভিক্ষু শ্রমণেরা বললেন। এখানে কোন মহিলা থাকার ব্যবস্থা নেই। কথাটি শ্রদ্ধেয় বনভন্তের কাছে গিয়ে আমি বললে; ভান্তে বললেন, তারা বিদেশী মানুষ। এখানে বিশিষ্ট স্থবির যেই কুটিরে থাকে, কেবল সেখানেই থাই ভিক্ষুদের জন্যে পায়খানা-স্নানাগার কুটির সংলগ্ন করে তৈরী করা হয়েছিল। ভিক্ষুনীটিকে সেখানেই থাকার ব্যবস্থা করে দাও। আমি সেখানে গিয়ে দেখলাম, আয়ুম্মান বশিষ্ট স্থবিরের এক শিষ্য সেখানে অবস্থান করছে। প্রথমে সে অনীহা প্রকাশ করলেও পর বনভান্তের নির্দেশের কথা শুনে মহিলার জন্যে সে বিছানা ছেড়ে দিল। অথচ এর আগে দুই জন জাপন ভিক্ষু আয়ুস্মান জ্যোতিসারের ব্যবস্থাপনায় একটি কক্ষে নিজেদের বিছানা পত্রের উপর শুয়ে পড়া বহু থেকে রাত ৮টায় হোটেল সুফিয়ায় পাঠিয়ে দিতে হয়েছিল, রাজ বন বিহারের কিছু সংখ্যক ভিক্ষুদের চে চাপের মুখে। কোরিয়ান ভিক্ষুণী আমাকে যখন জানালেন যে, তিনি আজ সারাদিন কিছুই খাননি তার খাদ্য চাই। সংঘের ভান্ডার অনেক শুদ্ধ খাদ্য থাকা সত্ত্বেও তার জন্য সেখান থেকে কোন খাদ্য পাওয়া যায়নি। আমি অনেক চেষ্টার পর এক উপসিকা শেষ পর্যন্ত কয়েকটি অপুষ্টিকর চাঁপাকলা মাত্র এনে দিতে সক্ষম হলেন। অথচ আর একদিন বিকালে আমি যখন পূজ্য বনভন্তের নিকটে আসি ঠিক সেই মুহুর্তে কোলকাতার কিছু হিন্দু দ্রলোক বনভন্তের দর্শনে আসলেন। তাঁদের একজন হঠাৎ পানীয় জল চাইলেন। উপস্থিত ভিক্ষু শ্রমণেরা বললেন, রান্নাঘরের সামনে নলকূপ আছে, সেখানে চলে যান। তৎক্ষণাৎ বনভন্তে বললেন, এখানে তো পানীয় জলের বোতল অনেক আছে। সেখান থেকেই দাও। আমি মনে মনে হাসলাম । বস্তুতঃ এ জাতীয় ব্যবহারিক প্রশ্ন গুলোর বিষয়ে দীর্ঘকাল ধরে বনভান্তেকে কেহই কোন কিছু জানাতে আগ্রহী না থাকায় বনভান্তের বর্তমানে বির্তকিত অনেক বিষয়ই পূজ্য বনভন্তে বলেছেন, এই বলে একটি প্রথা আচরিত হতে থাকবে। যা শ্রদ্ধেয় বনভান্তের অবর্তমানে অনেক তর্ক-বির্তকেরও জন্ম দিতে পারে। স্বয়ং ভগবান বুদ্ধও প্রথমে একবার যেটি না করতে বলেছেন। পরে অবস্থার প্রেক্ষাপটে তার যুক্তি সম্মত পরিবর্তন সাধন করতে দেখা যায় । আমি বরাবরই লক্ষ্য করেছি শ্রদ্ধেয় বনভান্তের এ জাতীয় ব্যবহারিক সমস্যার সমাধান যত সহজ ভাবে দিয়ে থাকেন এবং স্থান কাল পাত্র বিবেচনায় তিনি সংশোধন-সংযোজনে যেভাবে সচেতনতার পরিচয় দিয়ে থাকেন, অন্যদের বেলায় তার প্রচুর অভাব দৃষ্ট হয়। যেমন দেখুন- আগে বন বিহারের কোন দানীয় সামগ্রী বেচা-বিক্রির নিয়ম ছিল না। ফলে দানীয় চীবরও সামগ্রী জমা হতে হতে একটি কক্ষ ভর্তি হয়ে যেতো। বিষয়টি পূজ্য বনভান্তের নিকটে উত্থাপিত হলে, তিনি তন্মুহুর্তে সমাধান নির্দেশ দিলেন, এগুলোর বিনিময়ে তো ত্রিপিটক ছাপানোর ব্যয় নির্বাহ করা যায় । দেখুন কত সহজ সমাধান। অথচ এ প্রসঙ্গে বিনয় পিটকের সমাধান বহু জটিল।</p>
<p class="txt">ধৰ্ম-বিনয়ে প্রত্যক্ষ অভিজ্ঞ জনেরা এভাবেই বিনয় বিধানের সাথে চলমান উদ্ভূত প্রশ্নের বিরোধের সমাধান এভাবে দিতে গিয়েই বিনয় বিনয় বিনয় গ্রন্থের জন্ম হয়েছে; অট্‌ঠকথা, টিকা, অনুটিকার জন্ম হয়েছে। আর সেগুলোও এখন অনেক আগেকার পরিস্থিতি অনুযায়ী প্রদত্ত সিদ্ধান্ত ভূক্ত হয়ে গেছে। মহাকালের অনিবার্য পরিবর্তনের এই প্রেক্ষাপটের প্রতি লক্ষ্য রেখেই মহাদশী বুদ্ধের এমন দুইটি শিক্ষাপদ মহাবর্গ' নামক বিনয় পিটকের ভৈষজ্য স্কন্ধে দেয়া যায়- “ভিক্ষুগণ! বর্তমানে আমি যেই শিক্ষাপদ প্রজ্ঞাপিত করেছি, তা ভবিষ্যতে যদি কল্যাণকর নহে বলে প্রতীয়মান হয়, তাহলে সমগ্র সংঘ একমত হয়েই তার সংশোধন করবে। কখনো বৰ্গ (দলভেদ, মতভেদ) হয়ে নহে"।</p>
<p class="txt">“পুনঃ হে ভিক্ষুগণ! আমি কোন বিষয়ে এমন কোন শিক্ষাপদ প্রজ্ঞাপিত করিনি যা ভবিষ্যতে কল্যাণকর প্রতীয়মান হবে। সে ক্ষেত্রে সমগ্র সংঘ একমত হয়ে কল্যাণকর নতুন শিক্ষাপদ প্রজ্ঞাপিত করতে পারবে।” এমন গতিশীল শিক্ষা আর্দশের ধারক যিনি, সেই তথাগতের আশ্রিত আমরা, কেন আমাদের চলমান জীবনে উদ্ভূত নানা প্রশ্নের সমাধানে এত বিমূখ, এত উদাসীন, তা ভাবতেই অবাক লাগে।</p>
<p class="txt">বুদ্ধের জীবৎ কালে, বুদ্ধের জন্যে আনীত খাদ্য-ভোজ্য সবগুলো কেবল বুদ্ধই একা পরিভোগ করতেন এবং আনীত অন্যান্য দানীয় সামগ্রী সবই বুদ্ধ একাই ব্যবহার করতেন, এমনটি নহে। বুদ্ধ নিজ পরিমাণ মতো রেখে বাদ বাকী সব খাদ্য-ভোজ্য ও দানীয় সামগ্রী তো অন্যেরাই পরিভোগ করতেন। তৎ শিষ্য সংঘ ও বিহার বাসী-সেবক-সেবিকা এমন কি উপস্থিত আগন্তুকগণই তা পরিভোগে অপরাধ হবে; এমন কোন শিক্ষা উপদেশ যে বুদ্ধ কোথাও দেননি-তার প্রমাণ পূর্বের বর্ণনা থেকে বিজ্ঞ পাঠক নিশ্চয় অনুধাবনে সক্ষম হবেন। তবে ‘পচিত্তয়’ নামক ক্ষুদ্র পর্যায়ের শিক্ষাপদের দু’একটিতে এ বিষয়ে কিছু নির্দেশনা আছে। আর পূজ্য বনভান্তেও যে, সেই বুদ্ধ শিক্ষা আর্দশেরই ধারক তারও প্রমাণ পূর্বে উল্লেখিত ঘটনাবলী হতে অনুধাবন করা উচিত যদি হয় তাহলে বনভান্তেও তৎ শিষ্যসংঘের উদ্দেশ্যে আনীত খাদ্য-ভোজ্য, তাদেরকে পর্যাপ্ত পরিমাণে পরিবেশনের পর অবশিষ্ট গুলো কোন যুক্তিতে জলে বা মাটিতে ছিটিয়ে দিতে হবে বা প্রচলিত ধারণা পরিবর্তন যোগ্য কি-না সে প্রশ্নের সমাধান পূজ্য বনভন্তে হতে জেনে নেয়া কর্তব্য। শ্রদ্ধেয় বনভান্তের উদ্দেশ্যে আনীত অন্যান্য দানীয় সামগ্রী যে ভাবে বিকল্প উপায়ে কল্যাণ জনক কাজে ব্যবহার করা হচ্ছে আনীত খাদ্য-ভোজ্যও সেই চেতনায় ব্যবহার করা উচিত নহে কি? এই যুক্তিতে (১) যে সকল খাদ্য-ভোজ্য দাতারা দান দেন তম্মধ্যে শুষ্ক জাতীয় খাদ্য যেমন বিস্কুট, চিপস, কেক- এবং ফলমূল সমূহ কাটাকাটি বা ছেড়া-ছিড়ি না করে সবার গুলো এক জায়গায় সংগ্রহ করে ভিক্ষু শ্রমণের সংখ্যানুপাতে বিতরণ শুরু করা যায়। উদ্ধৃত্ত ফল-মূল বা শুষ্ক খাদ্য বিহার বাসীদের চাহিদা পূরণ করে, অবশিষ্ট গুলো স্থানীয় হাসপাতালের রোগীদের বা দুর্বল শাখা বিহার সমূহে এমনকি প্রতিবেশী অন্যান্য বিহার বা যেকোন উপযুক্ত দান ক্ষেত্রে বিতরণ করলে অপুণ্য হবে কি? ২) রাজবন বিহারে উদ্ধৃত্ত ভাত-ব্যঞ্জন নিয়ে অনেকের মুখে যেই প্রশ্ন শোনা যায় তার সমাধান প্রস্তাব এভাবেই আসতে পারে । - (ক) দাতা বা সবাই চায় নিজ হাতে পরিবেশন করতে। এতেই তাঁরা মনে তৃপ্তি পায়। এটা নিতান্ত শ্রদ্ধা এবং আবেগের বিষয়। মূলতঃ যারা বিচ্ছিন্ন ভাবে এবং দুই টিফিন কেরিয়া করে আনেন; সেই অনিয়মিত দাতাদের বুঝতে হবে, তাদের পরিবেশিত সেই খাদ্য দ্রব্যের যেটুকু ভিক্ষুরা গ্রহণ করেন, তা-থেকে কমই তারা পরিভোগ করতে সক্ষম হন। প্রায় সময় অর্ধেক বা তার চেয়ে বেশী ফেলেই দিতে হয়। তার কারণ দাতারা শুধু প্রথম দিকের ভিক্ষুদের কাছেই সবাই গিয়ে থাকেন। অপরদিকে, শেষের দিকের কণিষ্ঠ ভিক্ষু বা শ্রামণদের কাছে যাওয়ার আগেই অনেকেই দানীয় সামগ্রী শেষ হয়ে যায়। ফলে দানের সমবন্টন হয় না। এ সমস্যার সমাধানে- (খ) ভিক্ষু-শ্রামণ ভোজনশালা যেহেতু পৃথক আছে; তাই সেই সংখ্যা অনুপাতে ভাত-ব্যঞ্জন দাতারা পৃথক হয়ে যাওয়া উচিত। (গ) উভয় ভোজনশালায় ভিক্ষু শ্রামণদের প্রত্যেকটা লাইনের দুই দিক থেকেই পরিবেশন শুরু করা উচিত। (ঘ) ভিক্ষু শ্রামণেরাও শুধু যেটুকু পরিমাণ খাদ্য প্রয়োজন, ঠিক সেই পরিমাণে গ্রহণ করে; অধিক গ্রহণ হতে বিরত থাকা উচিত। এভাবে ভাত-ব্যঞ্জন পরিবেশিত হওয়ার পর যদি দেখা যায় আরো উদ্ধৃত আছে; তাহলে অনায়াসে সেই খাদ্য দ্রব্য বিহারের অন্যান্য আবাসিক সেবক সেবিকারা পরিভোগ যোগ্য হয়। তারপরও যদি অবশিষ্ট থাকে, তখন তা অনায়াসে উপস্থিত দাতারা পরিভোগ করতে পারেন বিহার পক্ষের দান ও আর্শীবাদ রূপে। মনে রাখতে হবে বিম্বিসার রাজার জ্ঞাতীরা সংঘের জন্য প্রদত্ত দ্রব্য ভিক্ষু সংঘের ভেগের আগেই লোভ চিত্তে পরিভোগ করেছিলেন বলেই প্রেত দুঃখের ভাগী হয়েছিলেন। সংঘের পূর্ণ পরিভোগের পরে গ্রহণ করলে এই দুঃখের শিকার হতে হতো না। বৌদ্ধ প্রধান দেশসমূহে, করণেই দাতারা বিহারবাসী ভিক্ষু-শ্রামণ এবং সেবক সেবিকাদেরকে পরিতৃপ্তি সহকারে ভোজন দানের ও অবশিষ্ট খাদ্য দ্রব্য প্রীতচিত্তে সংঘের আর্শীবাদ স্বরূপ গ্রহণ করে থাকেন; বিন্দু মাত্র ও লোভ চিত্ত উৎপন্ন না করে। যে কোন ধর্মানুষ্ঠান এবং সংঘদানাদির ক্ষেত্রেও তাঁরা এই নীতিরই অনুশীলন করে থাকেন।</p>
<p class="txt">তাঁরা বিহারের ভূ-সম্পদ থেকে শুরু করে অন্য কোন দান -দক্ষিণা তথা গুরুভাণ্ড জাতীয় দ্রব্য-সামগ্রী বিহারবাসী সংঘের নির্দেশনা অনুযায়ীই ব্যবহার করে থাকেন । এবং এ ব্যাপারে অত্যন্ত সতর্ক থাকেন যে, যেন লোভ বা আত্মসাৎ চিত্ত বশে বিন্দুমাত্রও সংঘ সম্পদ তাদের দ্বারা পরিভোগ অপচয় না করা হয়। দাতা ও সেবকগণের এই দশা চিন্তন-মনন ও আচরণের কারণেই সে সকল দেশে হাজার হাজার বছর ধরে বুদ্ধ-শাসনকে সমুজ্জ্বল ও শক্তিশালী রাখতে তাঁরা সক্ষম হয়েছেন। আর তারই আশীর্বাদে তাঁরা বৌদ্ধ প্রধান রূপে রাজ্য, ধন ও জ্ঞানের অধিকারী হয়ে সম্মানে ও সগৌরবে আত্মমর্যাদাশীল জাতি রূপে বিশ্ব মাঝে অদ্যাবধি টিকে আছেন । আমাদের জাতীয় জীবনে এরূপে জাগরণ আনতে হলে সচেতন ভিক্ষু-গৃহী উভয়কে একযোগে দায়িত্বশীল হতে হবে। ক্ষুদ্র হোক, বৃহৎ হোক যে কোন ধর্মীয় সমাবেশে এ সকল বিষয়ে আলোকপাত করে বক্তব্য উপস্থাপন করলে, তা ধর্মদানেরই অংশ হয়ে যাবে। সকলের অজ্ঞানতা দূরকরতে পারলেই তো বুদ্ধ-শাসন শক্তিশালী হবে দীর্ঘস্থায়ী হবে। অতীতে বৌদ্ধ ভিক্ষু ও গৃহীরা এই দায়িত্ব পালনে অনীহা, অশ্রদ্ধা, উদাসীনতা দেখাতে গিয়েই বুদ্ধের জন্মভূমি এই ভারত উপ-মহাদেশ হতে বুদ্ধ-ধর্ম লুপ্ত হয়ে যে গিয়েছিল তার প্রমাণ ইতিহাস ধারণ করছে।</p>
<p class="end">সকলের বুদ্ধ জ্ঞান উদয় হোক ।</p>
<p class="end">বুদ্ধের শাসন দীর্ঘস্থায়ী হোক।</p>
</div>
<div class="react">
</div>
</div>
<h2 class="title" id="calibre_link-11">বনভন্তের বুদ্ধ - চেতনার পরিচয়</h2>
<div class="post_box" >
<div class="post_txt" >
<p class="source">[[ বনভন্তের জন্ম স্মারক-২০০৭ স্মরণিকা" পুস্তিকা থেকে সংগ্রহিত। ]]</p>
<p class="txt">বিংশ শতাব্দীর বঙ্গীয় বৌদ্ধদের ধর্মীয় জীবনে এক ক্রমবর্ধমান অবক্ষয় লগ্নে ১৯২০ খৃস্টাব্দে বর্তমান কালের জাতি, ধর্ম নির্বিশেষে সর্বজন পূজ্য পরম পূজ্য বনভন্তের আবির্ভাব। তিনি প্রচলিত ভিক্ষু জীবনে কাকেও জীবন চলার যথার্থ পথ প্রদর্শক হিসেবে না পেয়ে; একমাত্র বুদ্ধ, সারিপুত্র, মোদগল্যায়ন, মহাকাশ্যপ এই মহানগণকে আপন গুরু হিসেবে বরণ করে, নিয়ে পরম সাধক বনভন্তে একদিন পার্বত্য চট্টগ্রামের রাঙ্গামাটির নিকটস্থ কাপ্তাই অঞ্চলের ধনপাতা নামক গহীন অরণ্যে প্রবেশ করলেন। সাথে নিলেন গুটি কয়েক ধর্মগ্রন্থ। এক নাগাড়ে ২২টি বছর ধরে চললো তাঁর সাধনা ধনপাতা ও দীঘিনালা অরণ্যে। বুদ্ধেরই মতো রোদ, বৃষ্টি, ঝড়; শীত, গ্রীষ্ম, বর্ষার প্রকোপ, কীট-পতঙ্গ মশার দংশন, রাতে কুসংস্কার জাত দ্রেব-দানবের ভয়, বিষাক্ত, ক্ষুধা-তৃষ্ণা কামচ্ছন্দ, তন্দ্রালস্য, চিত্ত বিক্ষিপ্ততা প্রভৃতি সব কিছুকে তিনি স্বয়ং অভিজ্ঞতার দ্বারা জানতে চেয়েছেন; বুঝতে চেয়েছেন। তিনি বুঝতেছেন ইহা দুঃখ, ইহাই এ দুঃখের কারণ, এই কিন্তু চিরস্থায়ী নহে, ইহা নিরোধ ধর্মী তা চির নিরুদ্ধ হওয়ার সম্যক উপায় বুদ্ধ বর্ণিত এই সেই আর্য অষ্টাঙ্গিক মার্গ। এভাবেই তিনি বুদ্ধের আবিষ্কৃত চারি আর্যসত্য এবং প্রতীত্য সমুৎপাদ নীতিকে আপন প্রতিটি চিত্ত উৎপত্তি এবং দেহ মনের প্রতিটি ক্রিয়া প্রতিক্রিয়ায়, দর্শনের চেষ্টা করলেন, গভীর ভাবে উপলব্দি করলেন। সদা জাগ্রত ভাবে দর্শন ও উপলদ্ধির অবিরাম চেষ্টায় জীবন মরণ প্রতিজ্ঞাবদ্ধ হলেন তিনি। দীর্ঘ ২২টি বছরের একটানা সেই প্রচেষ্টা জাত উপলব্ধি সমূহ ক্রমে তার কাছে দৃঢ় বিশ্বাস ও সহজ অভ্যাসে রূপ নিল। এই জানা, এই বুঝা, এই বিশ্বাস ও অভ্যাস তার সামগ্রিক উপলব্ধিকে, পরবর্তী কালে কোন্ ধরণের জীবন দৃষ্টি তাকে দান করলো, তা নিম্নের কয়েকটি উক্তি থেকে সহজেই অনুমেয়। যথা-</p>
<p class="txt">১। আলমিরা তৈরীতে বিভিন্ন সরঞ্জাম এর সুদক্ষ ব্যবহারের ন্যায় নির্বাণ লাভের সাধনায় বুদ্ধের সকল ধ্যান পদ্ধতিতে অভিজ্ঞতা একান্ত প্রয়োজন। এই ধ্যান পদ্ধতি সমূহ সংস্কার মার ও ক্লেশ-মারের ধ্বংসের সম্রামে উত্তম অস্ত্র।</p>
<p class="txt">২। তৃষ্ণা ক্ষয় করতে পারলে ত্রিপিটকের দরকার কি? অধর্মবাদী, লোভ-দ্বেষ-মোহযুক্ত ভিক্ষুদের জন্যেই তো সঙ্গায়ন হলো, ত্রিপিটক তৈরী হলো। তোমরা আমার ন্যায় তৃষ্ণা ক্ষয় কর। লাভ সৎকারের প্রত্যাশী না হলে, আমার ন্যায় তোমাদের ও ভোগ্য বস্তুর অভাব কখনো হবে না।</p>
<p class="txt">৩। শীল-বিনয় ধর্মানুধর্ম আচরণ করছে না বলেই, বর্তমান ভিক্ষুদের উপর দায়কদের বিশ্বাস নেই। তাই তারা এখন অশ্রদ্ধাবান দায়কে পরিণত হচ্ছে। অশ্রদ্ধাবান দায়কেরা কি, ভিক্ষুর প্রতি মাতা-পিতার ন্যায় যত্ন। নেবে? প্রয়োজন কখনো মিটাবে? বলতো, দায়কদের এমন অধঃপতনের জন্য দায়ি কে? মানুষ কি বেকুপ যে, তুমি শীলবান, চরিত্রবান, ধ্যানী না হয়ে, কেবল পালি শ্লোক আওড়ালে, পণ্ডিতালী দেখালেই তারা তোমাকে বিশ্বাস করবে? তাই কিছু বলতে পারা, বা পালি ভাষা শিক্ষাকরা এক অর্থে নিষ্প্রয়োজন। ধর্মানুধর্ম জীবন গঠনই আসল।</p>
<p class="txt">৪। কামাতুর হলে নির্বাণ লাভ অসম্ভব। কাম ত্যাগ, রূপ ত্যাগ, বেদনা ত্যাগই নির্বাণ। পঞ্চস্কন্ধ তথা এই, দেহ ও মন, কি যে দুঃখ, তা সাধারণের পক্ষে বুঝা অসম্ভব। অসাধারণ জ্ঞান শক্তির অপর নাম বুদ্ধ। পঞ্চস্কন্ধ তথা নাম-রূপের প্রতি সর্বক্ষণ অনিত্য, দুঃখ, অনাত্মা দৃষ্টিতে দর্শন কর। তখন এই অসাধারণ জ্ঞান শক্তি উৎপন্ন হবে। তা।</p>
<p class="txt">৫। কেহ কেহ বলে নির্বাণের চেয়ে বৌ ভালো। কারণ বৌ ভাত রান্না করেদেয়, চা করে দেয়, বিছানা করে দেয়। নির্বাণ তত কিছুই দেয় না। আসলে কি জান? অন্তরদৃষ্টিভাব না থাকলে, অন্তদৃষ্টিভাব উৎপন্ন না হলে, নির্বাণ কি তা বুঝা অসম্ভব। স্কন্ধ, আয়তন, ধাতু, ক্লেশ, অবিদ্যা, তৃষ্ণা; এসকল যে দুঃখ দায়ক, জানতে হবে, বুঝতে হবে। তাতেই অন্তদৃষ্টি ভাবের উদয় হয়।</p>
<p class="txt">৬। পঞ্চস্কন্ধে দুঃখ আর্যসত্য জ্ঞাত হও। অবিদ্যা-তৃষ্ণা জাত সমুদয় আর্যসত্য ত্যাগ কর। নির্বাণ রূপ নিরোধ আর্যসত্য প্রত্যক্ষ কর; এবং শমথ বিদর্শন রূপ মার্গ আর্যসত্য ভাবনা কর। তাতেই নির্বাণ তাতেই পরম সুখ, পরম শান্তি।</p>
<p class="txt">৭। ছড়ার পরিষ্কার পানিতে তলদেশের মাছ, শামুক, কাঁকড়া, সবকিছু স্পষ্ট দেখা যায়। তেমনি, চিত্ত শমথ ভাবনা দ্বারা পরিষ্কার হলে, অর্থাৎ দুঃখ আর্যসত্যকে দেখলে, সমুদয় আর্যসত্যকে বুঝতে পারলে তখনই নিরোধ আর্যসত্যকে দেখবে, মার্গ সত্যকে দেখবে।</p>
<p class="txt">৮। ঘোলা জলে যেমন কিছুই দেখা যায় না, তেমনি অবিদ্যা, তৃষ্ণা, উপাদান, ক্লেশ; এ সব চিত্তকে সবসময় ঘোলা রাখে বলিয়াই, অধর্ম কে ধর্ম, ধর্ম কে অধর্ম, সুখ কে দুঃখ, দুঃখ কে সুখ; এই বিপরীত দর্শন হয়ে থাকে।</p>
<p class="txt">৯। তোমার চিত্ত সত্য পথে যাচ্ছে, না মিথ্যা পথে যাচ্ছে; কুশল পথে যাচ্ছে, না অকুশল পথে যাচ্ছে, তা অবশ্যই জানতে বে। নির্দয় রাজা, প্রবল শত্রু, বনের বাঘে যত ক্ষতি করতে পারে না; মিথ্যাপথগামী চিত্ত</p>
<p class="txt">তদপেক্ষা অধিক ক্ষতি করে থাকে। মাতা-পিতা, স্ত্রী-পুত্র, কন্ধু-বান্ধব যত উপকার করতে পারে; সত্যপথগামী, কুশল চিত্ত তদপেক্ষা বহুবেশী উপকার করে থাকে।</p>
<p class="txt">১০। চারি আর্যসত্য, প্রতীত্যসমুৎপাদ-হল নিজ ধর্ম। মার্গফল, নির্বাণ হল নিজধর্ম। চারি আর্যসত্য জ্ঞান, প্রতীত্যসমুৎপাদজ্ঞান হল নিজ কাজ। এ সবের বাইরে যত ধর্ম কর্ম, সবই হল পরধর্ম, পরকাজ। আমি নিজ ধর্ম করিব, নিজ কর্ম করিব। পরধর্ম, পরকাজ ত্যাগ করিব; এরূপ দৃঢ় প্রতিজ্ঞা গ্রহণ কর।</p>
<p class="txt">১১। সংগ্রাম ছাড়া নির্বাণ লাভ হয় না। প্রথম যুদ্ধ হবে মেয়ে-পুরুষ পরস্পরে; অর্থাৎ কাম ভাবের সাথে। দ্বিতীয় যুদ্ধ হবে দেবপুত্র মারের সাথে, ক্লেশমারের সাথে, এবং সংস্কার মারের সাথে তৃতীয় যুদ্ধ হবে আত্মা, আমিত্ব নামক অহংকারের সাথে।</p>
<p class="txt">১২। অজ্ঞানীর মাংস বাড়ে, কিন্তু প্রজ্ঞা বাড়ে না। হাল কর্ষণ না করলে যেমন ক্ষেতি হয় না, তেমনি ভাবনা না করলে জ্ঞান হয় না। অজ্ঞানই সর্বদা এটা আমার, করিয়া করিয়া মরে।</p>
<p class="txt">১৩। লোভই মহাব্যাধি, সংস্কার (অবিদ্যা তৃষ্ণাজাত নানা অভ্যাস) পরম দুঃখ; ইহা যথার্থ রূপে যারা তারাই পণ্ডিত; তারাই নির্বাণ দর্শন করে।</p>
<p class="txt">১৪। অবিদ্যা নানা মত, নানা পথ চিত্তকে প্রদর্শন করে। তাই বুদ্ধ কিছুই অনুসন্ধান করেননি। তিনি শুধু চেয়েছেন দুঃখের নিরোধ জ্ঞান, আর সর্বজ্ঞতা জ্ঞান। চারি আর্যসত্য হলো দুঃখের ক্ষয়, বা দুঃখ নিরোধে জ্ঞান; আর প্রতীত্যসমুৎপাদজ্ঞান হলো সর্বজ্ঞতা ওটা আমার, জানে, বুধ্বে এই অনুসন্ধানের বাইরে, ভিক্ষুদের পক্ষে অন্য যে কোন বিষয় অনুসন্ধান করা, বা নানা বিদ্যা, নান শিল্প শিক্ষা করা অন্যায় ও অশোভন। ইহা তাদের স্বধর্ম বিচ্যুতি মাত্র।</p>
<p class="txt">১৫। শীল সংযম, ইন্দ্রিয় সংযম, ভোজনে মাত্রাজ্ঞান, আর সদা জাগ্রত ভাব; ভিক্ষুরা এই চারটি গুনে নিজেকে প্রতিষ্ঠিত করতে পারলে নির্বাণ লাভ হয়। পাপে লজ্জা, পাপের ভয় থাকলে, ব্রহ্মচর্যা শীল দৃঢ় হয়। এতে অনাগামীফল পর্যন্ত লাভ হয়। বি,এ, ছেড়ে উঠে দাঁড়াতে হয়। তাদের সাথে করমর্দন করে সমান সমান হয়ে যায়। বুদ্ধ শিষ্যের সেই শীল- সমাধি-প্রজ্ঞা বিমণ্ডিত উন্নত গৌরবমণ্ডিত জীবন ভুলে গিয়ে, তারা এখন সিংহ চর্ম পরিহিত সেই বানরের ন্যায় ধান খাওয়ার আচরণ শুরু করেছে।</p>
<p class="txt">কই, আমি তো, স্কুল কলেজে ও পড়িনি, কোন এম, এ; বি, এ, ডিগ্রী ও আমার নেই। তাই বলে, সেই পিন্সিপালেরা কি আমাকে অবজ্ঞা, তুচ্ছ-তাচ্ছিল্যতা প্রদর্শন করে? আমিতো কখনো তাদের দেখে চেয়ার চেড়েও দাঁড়াই না, করমর্দন ও করি না! তাতে কি তারা আমাকে অবজ্ঞা করে? আত্ম-অহংকারী মনে করে? আসলে কি জান, ভিক্ষু নিজেকে জ্ঞান বলে উচ্চতা, ত্যাগ বলে উচ্চতা, চরিত্র বলে উচ্চতা, প্রতীয়মান করতে হবে। এম, এ, বি, এ ডিগ্রীতে গৃহীদের ও আছে। লোভ, দ্বেষ, মোহ ক্ষয়ের ডিগ্রী, স্রেতাপন্ন মার্গফল, সকৃদাগামী মার্গফল, অনাগামী মার্গফলের ডিগ্রী কয়জনের আছে? বুদ্ধ ও ডিগ্রীর সনদ প্রদান করেছেন। তাহার শাসনে যিনি স্রোতাপন্ন তিনি মেট্রিক পাশ; যিনি সকৃদাগামী তিনি আই, এ, পাশ; যিনি অনাগামী তিনি বি, এ, পাশ; এবং যিনি অরহত্ব লাভ করেন তিনি এম, এ, পাশ। সাধারণ এম, এ, ডিগ্রী জীবনের কোন নিরাপত্তার গ্রান্টি দিতে পারে না। কিন্তু বুদ্ধের এই ডিগ্রী জীবনের নিরাপত্তার নিশ্চয়তা দান করে। সাধারণ ডিগ্রী লোভ, দ্বেষ, মোহকে বাড়ায়; জন্ম-জন্মান্তরে বহু দুঃখ যন্ত্রণা ভোগ করায়। কিন্তু, বুদ্ধের ডিগ্রী অপায় দুঃখ রোধ করে, পুনঃজন্ম চিরতরে বন্ধকরে, পরম অক্ষয় চিরশান্তি নির্বাণ প্রদান করে।</p>
<p class="txt">তিনি বলেন, প্রব্রজ্যা নেওয়ার আগেই ব্যবহারিক বিদ্যা যে যা পার সমাপ্ত কর। প্রব্রজ্যা নেওয়ার পর শুধু বুদ্ধ জ্ঞান চর্চাকর, অর্জন কর। অনিত্য, দুঃখ অনা এই তিনের উপলব্ধির মধ্যেই তো নির্বাণ। এ তিন উলদ্ধির জন্যে এই দেহে প্রতিনিয়ত যা ঘটছে কেবল তার পর্যবেক্ষণ, উপলব্ধিই তো প্রয়োজন। প্রজ্যা নিয়ে স্কুল কলেজের এত লেখাপড়ার দরকার কি? যদি ত্রিপিটক জানতে চাও, তবে অনিত্য জ্ঞানের মধ্যে আছে সূত্র পিটক; দুঃখ জ্ঞানের মধ্যে আছে বিনয় পিটক; এবং অনাত্মা জ্ঞানের মধ্যে পাওয়া যাবে অভিধর্ম পিটক।</p>
<p class="txt">তাই মহাকাশ্যপ স্থবির বলেন- নানা শাস্ত্র পড়ে, নানা জনপদ ভ্রমণ করে, কোন ফল নেই; একস্থানে বসে কর্মস্থান ভাবনাই উত্তম। যে ভিক্ষু প্রব্রজ্যা নিয়ে আসব ক্ষয় জ্ঞান উৎপন্ন না করে; চিত্ত বিমুক্তি জ্ঞান উৎপত্তির চেষ্টা না করে; শীল-বিনয় রক্ষা না করে; কেবল স্কুল কলেজের লেখাপড়া, অনাথাশ্রম, তাঁতকল, পালিটোল, চাকুরী; এসব নিয়ে সারা জীবন গত করে; তাদের ধর্ম কোথায়? এসব ভিক্ষুদের ধর্ম কেবল মুখে, আর বই-তে বুঝি? এশ্রেণীর ভিক্ষুরা নিজেরা ও অপায়গতি লাভ করবে, ধর্ম ও রসাতলে নেবে।</p>
<p class="txt">সংস্কৃতি সম্পর্কে বনভন্তে- বৈরাগ্য উৎপাদক, দান, শীল, ভাবনা; আর শীল, সমাধি প্রজ্ঞার প্রেরণা দক গান, কবিতা, নাটক ইত্যাদির পক্ষপাতি সাধক শ্রেষ্ঠ বনভম্ভে। লোভ, দ্বেষ, অজ্ঞানতার ক্ষয় সাধন হ্বার সহায়ক সাহিত্য-সংস্কৃতি চর্চায়; এবং বুদ্ধের মৈত্রী, করুণা, মুদিতা, উপেক্ষা গুণাবলীর প্রতি জনসাধারণের চেতনা জাগ্রত করতে পাহার, এমন গল্প, প্রবন্ধ, কবিতা, গানই প্রকৃত পক্ষে সমাজের শান্তি সম্প্রীতি ও সুখ-সমৃদ্ধির সহায়ক হবে বলে, তিনি দৃঢ় অভিমত ব্যক্ত করেন। বনভন্তে নিজেও এ জাতীয় কিছু গন ও কবিতা রচনা করেছেন এবং প্রতিদিন নানা গায়কের আধ্যাত্মিক ও মানবতা মূলক গান তিনি শ্রবণ করে থাকেন। সিদ্ধার্থের গৃহত্যাগ নামক একটি পালাকীৰ্ত্তন শুনে, তার জীবনের মোড়া কি ভাবে ফিরে গেল, তা নানা প্রসঙ্গে আমাদের কে বলে থাকেন। তিনি বাল্য জীবনের স্মৃতিচারণ করতে গিয়ে প্রায় সময় উল্লেখ করেন, “গৃহীকালে আমি জেমস্ওয়াট, নিউটন; এ সকল বৈজ্ঞানিকের জীবনী পড়ে, বুদ্ধ ধর্মের মাধ্যমে কি কি আবিষ্কার করা যায়, কি কি লাভ করা যায়; এই কৌতুহল জাগে। ভরা যৌবনে জঙ্গলে তাদের স্মরণ করে করে সেই রূপ প্রীক্ষা-নিরীক্ষা আমি চালিয়েছি। বনভন্তে বৈজ্ঞানিকের ন্যায় পরীক্ষা না করে, কারো কথায় বিশ্বাস করেনি, গ্রহণ ও করেনি। তাই বনভন্তে বুদ্ধ ধর্মের বৈজ্ঞানিক, বুদ্ধ ধর্মের ইঞ্জিনিয়ার। জঙ্গলে থেকে এসব পরীক্ষা-নীরিক্ষায় মাঝে মাঝে আমি যখন হতাশ হয়ে পড়তাম, তখন জর্জ ওয়াশিংটনের চোখের পানি ও লালা ঝড়তে লাগলেন। আর ভিক্ষু সঙ্ঘের মধ্যে যারা ঐ বিষকুচু মুখে দিল তাহারা নির্বাক হয়ে রইলেন। জ্বালা, যন্ত্রণায় অস্থির সবাই। সেই যন্ত্রণার কথা মুখদিয়ে (ভাষায়) প্রকাশ করা যায় না। তখন সকলের মাঝে একটি প্রশ্ন? এগুলো কি? কে দিয়ে গেলে এই খাদ্য। দায়ক-দায়িকারাও ছুটাছুটি করতে লাগল। ডাক্তার এবং ঔষধের জন্য। কিন্তু সেই মুহূর্তে কেউ ঔষধ খুঁজে পাচ্ছিল না। তার জন্য কি ঔষধ প্রয়োগ করতে হবে তাও কেহ জানে না। দীর্ঘক্ষণ খুঁজাখুঁজির পর চিনি মাত্র ঔষধকূপে এনেদিল। তা মুখে দেওয়ার সাথে সাথে লালা ঝড়া বন্ধ হয় এবং কিছুটা আরোগ্য লাভ হয়। সেই সময় পূজ্য বনভান্তে নিচুপ থেকে ধৈর্যের সহিত সই নিদারুন কায়িক বেদনা দুঃখ যন্ত্রণা সহ্য করেন। কোন রকমে ইশারাই প্রয়োজনীয় কথা সেরে ফেলেন। শত শত নর-নারীর আনন্দ, হৈ-হুল্লা মুহূর্তে নিঃশেষ হয়ে গেল। হঠাৎ করে মহাতেজস্বী সূর্যকে মেঘের আড়াল করার ন্যায় পূর্বজন্মের কৃত অকুশল কর্মের বিপাক এসে পুজ্য বনভন্তেকেও চেপে ধরেছিল সেদিন।</p>
<p class="txt">বিষকুচু খেয়ে পরম পূজ্য বনভন্তের মূখের ভেতর ফ-ঝা উঠে তাকে যে কতো দুঃখ ভোগ করতে হয়েছিল এই স্কন্ধ নামক দেহ বিদ্যমানে। তার মুখের অবস্থা দেখে মন-প্রাণ করে কেঁদে উঠেছিল। হায়! কী নিদারুন কর্মের বিপাক। যার অন্তর হতে লোভ-দ্বেষ-মোহ-মান, দৃষ্টি, তৃষ্ণা অবিদ্যা ধ্বংস হয়ে অন্তর নিষ্কলুষ, মুক্ত ও প্রজ্ঞা বিমুক্ত তাকে যদি এতো দুঃখ ভোগ করতে হয়, আর যারা মার্গ লাভ করতে পারেনি তাদের কথাই বা কি। কিন্তু ভ্রান্তধারণা বশবর্তী নর-নারীরা স্বীয় ভ্রান্তধারণা বশত সে সব জানতে অপারক। সেইরূপ মিথ্যাদৃষ্টি সম্পন্ন অধর্মবাদীরা সেদিন বলে উঠেছিল- বনভন্তের মুক্তপুরুষ অর্হৎ নহেন। তিনি যদি অর্হৎ হতেন, তাহলে কেন বিষকুচু ভক্ষণ করলেন। অথচ সেদিন বিকালের অনুষ্ঠান বাদ দিয়ে সকালে কঠিন চীবর সহ দান উৎসর্গ সকালেই সমাপ্ত করতে নির্দেশ দিয়েছিলেন দিব্যচক্ষু সম্পন্ন পরম পূজ্য বনভন্তে। তিনি দিব্যজ্ঞানে অবগত হয়েছিলেন যে বিকালে অনুষ্ঠান করা সম্ভব হবে না। কিন্তু অধর্মবাদীরা সে সব বুঝবে কিভাবে?</p>
<p class="txt">সেদিনের বিষকুচু খাওয়া প্রসঙ্গে পরম পূজ্য বনভন্তে বলেছিলেন- সেটা তার অতীত জন্মের অকুশল কর্মের ফল। অতীতের অকুশল কর্মের ফলে তাকে সেদিন বিষকুচু খেয়ে নিদারুন দুঃখ ভোগ করতে হয়েছিল।</p>
<p class="txt">আজ এই ৮৮ তম জন্মদিনে দেব-মনুষ্যের পূজনীয় লোেকুত্তর মহামানব বনভন্তের শুভ মঙ্গল হোক। আমরা অতীত, বর্তমান জন্মে যে সমস্ত পুণ্যকর্ম কম্পাদন করেছি সে সব পুণ্যকর্মকে অধিষ্ঠান করতঃ পূজ্য বনভন্তে যেন আমাদের মাঝে সুদীর্ঘকাল ব্যাপী পরমায়ু লাভ করেন এই প্রার্থনা করি।</p>
</div>
<div class="react">
</div>
</div>
<h2 class="title" id="calibre_link-12">মারের পক্ষে থাকবে, না বুদ্ধের পক্ষে থাকবে?</h2>
<div class="post_box" >
<div class="post_txt" >
<p class="source">[[ বনভন্তের জন্ম স্মারক-২০০৭ স্মরণিকা" পুস্তিকা থেকে সংগ্রহিত। ]]</p>
<p class="txt">প্রশ্নটি পরম পূজ্য শ্রদ্ধেয় বনভন্তের। ধর্মদেশনাকালে গৃহী প্রব্রজিত উভয়কে তিনি মাঝে মাঝে এ প্রশ্নটি করে থাকেন। তখন আমরা শ্রোতারা অতি সহজভাবেই উত্তর দিই। আমি বুদ্ধের পক্ষে থাকবো। অতঃপর বনভন্তে বলেন, এ জগতে পক্ষ দুই প্রকার; মারের পক্ষ আর বুদ্ধের পক্ষ। তোমাদের মনচিত্ত যখন লোভের বশীভূত হবে, তখন তোমরা মারের পক্ষে চলে যাও; মন যখন অলোভ চিত্ত সম্পন্ন হয়ে উঠবে, তখন তোমরা আবার বুদ্ধের পক্ষে চলে আস। একইভাবে মন চিত্তে যখন দ্বেষ ভাব জাগে তখন তোমরা মারের পক্ষভূক্ত হয়ে পড়; আবার যখন মনচিত্তে দয়া, ক্ষমা, মৈত্রীভাব জাগে; তখন তোমরা পুনঃ বুদ্ধের পক্ষভূক্ত হয়ে যাও। মন চিত্ত যখন অজ্ঞতা মোহের বশীভূত হয়, তখন লোকে মারের পক্ষভূক্ত হয়; আর মন চিত্তে যখন জ্ঞান থাকে, জ্ঞান দ্বারা পরিচালিত হয়; তখন সে বুদ্ধের পক্ষে থাকে।</p>
<p class="txt">মারের পক্ষে থাকলে দুঃখ; বুদ্ধের পক্ষে থাকলে সুখ। তোমরা যদি সুখী হতে চাও তাহলে বুদ্ধের পক্ষে থাক, মারের পক্ষে যাবে না। মারের প্রলোভন, মারের ছলনা বুঝা কঠিন। এই মার সুখের বেশে তোমাদের কাছে এসে তোমাদেরকে প্রলোভিত করবে। তার ছলনা বুঝতে না পারলে, মারকে তোমরা বিশ্বাস করবে; তার কথা মতো কাজ করতে থাকবে। তখন বলতে থাকবে, মারই আমার বন্ধু, মারই আমার প্রিয়; আমি তাকে নিয়েই থাকবো। দেখ না, যুবক-যুবতীরা কি করে? তারা পরস্পরকে ভালোবাসে, পরস্পরকে বিশ্বাস করে, পরস্পরকে নিয়ে থাকতে চায়। এভাবে থাকাতেই তারা সুখ-দেখে, শান্তি দেখে, নিরাপত্তা দেখে। বাস্তবে কি তা সত্য? তারা একজন, আর একজনকে না পেলে পাগল হয়ে যায়, আত্মহত্যা করে, মা-বাবা জ্ঞাতী স্বজনের মুখে কলঙ্ক লেপন করে তারা পালিয়ে যায়, ঘর-সংসার করে। তাদের ঘরে সন্তান হয়। এক একটি সন্তানকে লালন পালন করতে কী পরিমাণ দুঃখের বোঝা দিনের পর দিন, মাসের পর মাস, বছরের পর বছর টানতে হয়; তা তারা তখন ভাবতেও পারে না। উপরন্তু, তারা একেই বলে সুখ। একেই বলে তাদের ভবিষ্যতের শান্তি, নিরাপত্তা আর সমৃদ্ধি। তখন তারা এই সন্তানদের নিয়ে নানা আশা প্রত্যাশার জাল বিস্তার করে করে বিশাল বিশাল স্বপ্নে বিভোর হয়। তাদের স্বপ্ন, আমার সন্তান ডাক্তার হবে, ইঞ্জিনিয়ার হবে, প্রফেসর হবে, খুব বড়ো অফিসার হবে। তারা অনেক অনেক টাকা আমার ঘরে আনবে। তখন আমি ধনী হব, আমার মান প্রতিপত্তি সম্মান বাড়বে; ইত্যাদি ইত্যাদি অনেক অনেক স্বপ্ন। তারা এই স্বপ্নে বিভোর হয়েই নিজেদের সমস্ত শক্তি, অকাতরে নিঃশেষে উজার করে দেয় সন্তানদের পেছনে। মাতা-পিতার এভাবে উজার করা ত্যাগের বিনিময়ে গড়ে উঠে সস্তানদের কেহ কেহ মাতা-পিতার বিশাল আশা-প্রত্যাশা বিশাল বিশাল স্বপ্নের কিছু কিছু পূরণে সক্ষম হয়। আর তাতেই মাতা-পিতা তাদের জীবনকে মনে করে ধন্য, মনে করে সার্থক। বলতো, এই যে প্রাপ্তি তা মাতা-পিতা আর সন্তানের কী পরিমাণ দুঃখের বিনিময়ে অর্জন করা গেল নিরপেক্ষ জ্ঞান দৃষ্টিতে বিচার করলে, যে কোন জন স্বীকার করতে বাধ্য যে, মাতা-পিতা আর সন্তানের তিনটি বিশাল বিশাল দুঃখ সাগরের অতিক্রমের বিনিময়েই অর্জিত হয়েছে তাদের এই সাফল্য।</p>
<p class="txt">দুঃখ সত্যের এই বাস্তবতাকে অনুধাবনে অক্ষম ব্যক্তিই সন্তানকে ডাক্তার বানাতে পেরে, ইঞ্জিনিয়ার, প্রফেসর, অফিসার বানাতে পেরে অহংকার করে; মানমদে মত্ত হয়; আর স্থানও মম-অহংকারের বশে ভাবতে শুরু করে, আমি ডাক্তার, আমি ইঞ্জিনিয়ার, আমি প্রফেসর, আমি অফিসার, আমি ধনী ব্যবসায়ী ইত্যাদি ইত্যাদি অনেক কিছু। মূলত এ জগৎ সংসার চলছে। এভাবেই। মিথ্যা মান মোহের গভীর অন্ধকারে আচ্ছন্ন এই মানুষ তাই সত্যকে মিথ্যা, মিথ্যাকে সত্য; ন্যায়কে অন্যায়, অন্যায়কে ন্যায়; ধর্মকে অধর্ম, অধর্মকে ধর্ম; পাপকে পুণ্য, পুণ্যকে পাপ; এমনতরো বিপরীত ধারণ ও বিশ্বাসকে আপন পক্ষে দিন-রাত্র ধারণ করে করেই জীবন অতিবাহিত করছে। তাই বলা হয়েছে-</p>
<section class="gatha">
<p class="txt">বুদ্ধাদিচ্চে অনুদিতে সিদ্ধিমগ্নাব ভাসকে;</p>
<p class="txt">মোহান্ধকারেন বত্তন্তো কতংঙ্কুঞঞং করিস্মৃতি?</p>
</section>
<p class="txt">অর্থাৎ বুদ্ধরূপ সূর্যের উদয় না হলে, সম্যক দর্শনে মার্গ প্রজ্ঞার আলোয় উদ্ভাসিত হয় না। আর তখন মেহের অন্ধকার দ্বারা নিমজ্জিত মানুষ কি প্রকারে দুঃখ মুক্তিময় পুণ্য সম্পাদনে সক্ষম হবে?</p>
<p class="txt">দুঃখ সত্যের যথার্থ সম্যক উপলদ্ধির মাঝেই রয়েছে পরম বুদ্ধজ্ঞান। সেই পরম, বুদ্ধজ্ঞানকে আমাদের চলমান জীবনের প্রতি বাক্যে, প্রতিটি আচরণে, চিন্তনে মননে অনুভব করা, দর্শন করা একান্ত প্রয়োজন। সত্যের এই বাস্তবতাকে স্বীয় হৃদয়ে ধারণ করতে পারার মাঝেই রয়েছে তামাদের মানব জীবনে সত্যিকার সার্থকতা। দুঃখ সত্যকে আমাদের চলমান জীবনের প্রতিটি অনুভবে ধারণ মনন করতে সক্ষম হলেই আমরা সত্যিকার নিরহংকারী মাটির মানুষটিতে পরিণত হতে পারবো। তখন আমরা প্রত্যেকেই হয়ে উঠবো এক একটি শান্তি সুখের উজ্জ্বল স্নিগ্ধ প্রদীপ, সর্গ তখন দাড়াবে এসে আমাদেরই কুঁড়ে ঘরে। এই পরম বুদ্ধজ্ঞানে সবাই সুখী হোক!</p>
<p class="end">ভবতু সব্ব মঙ্গল!</p>
</div>
<div class="react">
</div>
</div>
<h2 class="title" id="calibre_link-13">নব্বই-এর দশকে বনভন্তের স্মৃতিশক্তি</h2>
<div class="post_box" >
<div class="post_txt" >
<p class="source">[[ বনভন্তের জন্ম স্মারক-২০১১ স্মরণিকা" পুস্তিকা থেকে সংগ্রহিত। ]]</p>
<p class="txt">বুদ্ধ তথাগত আশির দশকে উপনীত হয়েই সেবক আনন্দকে বললেন- “জরায় জর্জরিত হোন্তি, হথপাদ অনাসব।” অর্থাৎ- এদেহ এখন জরায় জর্জরিত। হাত-পা তাই শিথিল হয়ে আসছে।</p>
<p class="txt">আমাদের কল্যাণ প্রদীপ বনভন্তেও এখন নশ্বর দেহের স্বভাব ধর্মতাবশে দৈহিক শত প্রতিকুলতা সত্ত্বেও এক দুই করে নব্বই-এর দশকে একানব্বই বছর অতিক্রম করলেন। দেহ অচল হলেও মনেপ্রাণে তিনি এখনো কিন্তু অসাধারণ তারুণ্যে উজ্জ্বল, যেন এক চির দীপ্তিমান বীর্য স্তম্ভ। তার অনন্য সাধারণ তেজোদীপ্ত কণ্ঠস্বর এখনো শ্রোতাকে ঘন্টার পর ঘন্টা মন্ত্র মুগ্ধের মতো উদ্দীপিত করতে সক্ষম। দীর্ঘ অর্ধযুগ আমি এই বীর্যস্তম্ভের নিবীড় সান্নিধ্যে কাটিয়েছি। কর্মের ঘোরপ্যাচে এখন পূজ্য বনভন্তেকে বন্দনা করতে যাই অনেকদিন পর পর। রাঙ্গামাটি রাজবন বিহারে গিয়ে, ভন্তেকে বন্দনা করে যখন তাঁর মুখের দিকে হাত জোর করে তাকাই, তিনি নিজেই বলে উঠেন- প্রজ্ঞাবংশ না?’ ভন্তের এই প্রশ্নে মনে হয়, তাঁর স্মৃতিপটে আমি যেন ঠিক সেই- ১৯৯৭ সালের মতোই প্রতিদিন উপস্থিত আছি। এই বয়সে জ্বরা-বার্ধক্যের অনিবার্য আক্রমণে যেখানে প্রায় সব মানুষের স্মৃতিশক্তির বৈকল্য দৃষ্ট হয়, সেখানে একজন খাটি স্মৃতিমান ধ্যানী-সাধকের উজ্জ্বল প্রতিফলন পূজ্য বনভন্তের জীবনে প্রশ্নাতীত হয়ে ধরা দিয়েছে। অবিরাম স্মৃতিমান সাধকের ইহাই দুর্লভ প্রাপ্তি। পরবর্তী প্রজন্ম, এই আমাদের নিকটে সত্যিকার অর্থে নিজেকে নিজে পরীক্ষা করার এক অম্লান মানদণ্ড হিসেবে ইহা কাজ করবে। জাগতিক জীবনে ধ্যান-সাধনায় নিয়োজিত নহেন, এমন কোন কোন সাধারণজনের মাঝেও জীবনের এমন ক্রান্তিপর্বে স্মৃতি- শক্তির উজ্জ্বল উপস্থিতি দেখতে পাওয়া যায়। কিন্তু, অস্বীকার করার উপায় নেই যে, তেমন ব্যক্তিরা প্রাত্যাহিক করণীয় কর্তব্য আর দায়-দায়িত্ব সম্পাদনে নিশ্চই মনের একাগ্রতাকে অনানুষ্ঠানিকভাবেই আপন অভ্যাসে পরিণত করে নিয়েছেন, নিজেরই অজান্তে; স্বতঃস্ফুর্তভাবে। তাই এমন ব্যক্তির পক্ষেই কেবল সম্ভব হয় আশি-নব্বইয়ের দশকে পৌছেও স্মৃতিশক্তির এমন প্রখরতা ধারণ করা।</p>
<p class="txt">দেহের দৈহিক গঠন তথা জীন-এর গঠনশৈলী ব্যক্তিতে ব্যক্তিতে কিছু না কিছু উনিশ-বিশ ঘটিয়েই থাকে। তাই এতো জীব-বৈচিত্র্য দেখি প্রাণীর জগতে। যমজ সন্তানদের মাঝে পর্যন্ত তাই স্বভাব রুচি, চিন্তন-মননের পার্থক্য অনিবার্যভাবেই পরিলক্ষিত হয়। এই বৈচিত্র্যতার মাঝে আমি, নিজেও আপন স্মৃতিশক্তির অদ্ভুত আচরণে প্রায়শঃ আশ্চর্যান্বিত হই। আমি প্রতিনিয়তই লক্ষ করি, কোন কোন ব্যক্তি, বস্তু, বা স্থানের নাম আমি প্রথম দিকে মনে রাখতে পারি না। তাই বার বার জিজ্ঞাসা করতে হয়। আর তেমন বিষয়গুলো একবার যখন স্মৃতিশক্তির আয়ত্বে এসে যায়, তখন ৩০/৪০ বছর পরেও পুনঃ দেখা মাত্রই নাম-ধাম হুবহু বলে দিতে পারি। তাতে অনেকেই আশ্চর্য হয়ে বলেন, ভন্তে আমার নামটা পর্যন্ত এখানো মনে রেখেছেন! রামসুন্দর বসাকের সেই বাল্যশিক্ষা মনে হয় অর্ধশতেরমতো উড়ে গেছে আমার শৈশবে; পুরো বইটি মুখস্থ করতে। আর এই ষাটের দশকে এসেও এই বাল্যশিক্ষার অনেক ছড়া, কবিতা হুবহু এখনো মনে আছে। ধীর-বিকশিত স্মৃতিশক্তির বৈশিষ্ট্য যাদের জন্মলগ্ন থেকে বিদ্যমান, তাদের বেলায় ঠিক এমনটিই হয় ।</p>
<p class="txt">পূজ্য বনভন্তে সেই কৈশোরে বুদ্ধ সংকীর্তন আর যাত্রা-নাটকের অসম্ভব ভক্ত ছিলেন বলে তিনি আমাদেরকে মাঝে মধ্যে প্রকাশ করতেন। পৌষ-মাঘ মাসের হাড়কাঁপানো শীতকে উপেক্ষা করতে বিন্দুমাত্র দ্বিধা করতেন না, যখনই জানতেন ৮/১০ মাইল দূরেও যাত্রা-থিয়েটার বা বুদ্ধ কীর্তনের অনুষ্ঠান হচ্ছে। বুদ্ধের অগ্রশ্রাবক সারিপুত্র এবং মহামোগ্গল্যায়নের জীবনীতেও দেখা যায় গান-সংকীর্তনের প্রতি এমন গভীর অনুরাগ। তারা দুই বন্ধু নিজেরাই গাইতেন কোন কোন অনুষ্ঠান আসরে। আর তেমন একটি আসরে তন্ময় হয়ে তারা দু'জনে গান গাইতে গাইতেই হঠাৎ তাদের মনে একদিন বৈরাগ্য ভাবের উদয় হয়। আর সেই বৈরাগ্য ভাবই তাদেরকে প্রব্রজ্যা গ্রহণে উদ্বুদ্ধ করে। পূজ্য বনভন্তের জীবনেও সেই একই ঘটনার অবতারণা হয়েছিল। তিনি আমাদেরকে প্রকাশ করেছিলেন, মহামুনি পাহাড়তলী গ্রামের স্কুল শিক্ষক মহিম বাবুর লেখা সিদ্ধার্থের গৃহত্যাগ' নাটকটি দেখতে গিয়েই তিনি প্রজ্যা জীবনের প্রতি আকৃষ্ট হন এবং নিজেও প্রব্রজ্যা গ্রহণে স্থির সিদ্ধান্তে উপনীত হয়েছিলেন। সে সময়ে তিনি সেই নাটকের যেসকল গান ও সংলাপ মুখস্থ করেছিলেন, সে সকলের সুর-ছন্দ সেই-২০০৩ সালে পর্যন্ত হুবহু উচ্চারণ করতে দেখতাম, আমাদেরকে ধর্মদেশনার সময়ে।</p>
<p class="txt">মহাসতিপঠান সুত্তের শ্রীলংকান ক্যাসেট যেদিন ভন্তের হাতে এলো, সেদিন হতে পূজ্য বনভন্তে ভূপেনহাজারি, নচিকেতা, শাক্যমিত্র বড়ুয়া আর পরিতোষ বড়ুয়ার সংবেগ উদ্দীপক গানগুলো শোনা ত্যাগ করলেন। অথচ রাজবন বিহারে কি ভোরে, কি দুপুরে কি সন্ধ্যায়- এই শিল্পীদের মানবতা আর ধর্মীয় ভাব উদ্দীপক গানগুলোর ক্যাসেট সুদীর্ঘকাল তিনি শুনতেন। মহাসতিপঠান সুত্তের শ্রীলংকান আবৃত্তির ছন্দ আর গাম্ভীর্যে পূজ্য বনভন্তে সেই- ১৯৯৯ সাল থেকে অদ্যাবধি মুগ্ধ-তন্ময় হয়ে আছেন। শুধু কি তাই? ২০০৩ সাল পর্যন্ত আমি দেখেছি তিনি অবিরাম চেষ্টা করছেন শ্রীলংকান সেই সুর-ছন্দকে আয়ত্ব করতে।</p>
<p class="txt">আজ পূজ্য বনভন্তের ৯২তম জন্ম দিনে গভীর মুগ্ধতা নিয়ে বন্দনা জানাই পূজ্য ভন্তে চির তারুণ্যতা, তেজোদীপ্ততা আর অসাধারণ ধীশক্তিকে।</p>
<p class="end">জয়তু বনভন্তে!</p>
<p class="end">চিরং জীবতু বনভন্তে!</p>
</div>
<div class="react">
</div>
</div>
<h2 class="title" id="calibre_link-14">বাংলাভাষীদের পরম সৌভাগ্য</h2>
<div class="post_box" >
<div class="post_txt" >
<p class="source">[[ বহুজন সুখায়, বহুজন হিতায়-২০১৭ স্মরণিকা" পুস্তিকা থেকে সংগ্রহিত। ]]</p>
<p class="txt">খ্রিষ্টপূর্ব পঞ্চম শতকে ভারত উপমহাদেশে উদিত মহাসূর্য গৌতম বুদ্ধ। এ সূর্যের জ্ঞানালো, প্রজ্ঞার আলো আড়াই হাজারাধিক বছর ধরে এ পৃথিবী গ্রহটির মানব জাতিকে বিতরণ করতে করতে আজ একবিংশ শতকে পদার্পণ করেছে। এ দীর্ঘ পরিক্রমায় অসংখ্য অসংখ্যবার প্রমাণ করেছে এ বিশ্বের শান্তি, সম্প্রীতি, সৌভ্রাতৃত্ব আর সৌহার্দের প্রতিষ্ঠায় এ মহান শিক্ষকের অবদান অতুলনীয়, অদ্বিতীয়। তাঁর বাণী চিরন্তনীর প্রচার- প্রতিষ্ঠায় নেই কোনো স্বার্থের দ্বন্দ্ব, নেই কোনো ক্রুসেড, জেহাদের মতো রক্তঝরা প্রাণঘাতী যুদ্ধ।</p>
<section class="gatha">
<p class="txt">অক্কোধেন জিনে কোং, অসাধুং সাধুনো জিনে;</p>
<p class="txt">জিনে কদারিযং চাগে, সচ্চেন অলীকবাদিনং।</p>
<p class="txt">ক্রোধীকে করো জয় অক্রোধীর স্বভাবে</p>
<p class="txt">সাধুতায় করো জয় অসাধু যেই জনে।</p>
<p class="txt">সত্যবাক্যে করো জয়, মিথ্যাবাদী জনে,</p>
<p class="txt">দানেতে করো জয়, লোভান্ধ কৃপণে।</p>
</section>
<p class="txt">এটিই বুদ্ধের শিক্ষা, এটিই বুদ্ধের শিক্ষার চিরন্তনী আদর্শ। বুদ্ধশিক্ষার এ আদর্শে যুগ যুগ ধরে অনুপ্রাণিত, উদ্বুদ্ধ হয়েছে অসংখ্য মানুষ। বিংশ শতাব্দীর গোড়ায় এসে বাংলাদেশের বিশিষ্ট নদী কর্ণফুলীর কাপ্তাই উপত্যকার মোরঘোনা গ্রামে ১৯২০ খ্রিষ্টাব্দে জন্ম নিল বুদ্ধ-আলোয় পরিস্নাত হতে অপর একটি মানব শিশু নাম তাঁর রথীন্দ্র লাল চাকমা। যৌবনের উন্মেষে রাঙামাটি পার্বত্য শহরের পুস্তক ব্যবসায়ীদের লাইব্রেরিগুলোতে জ্ঞান-বিজ্ঞানে, ধর্ম-দর্শনের ওপর যত বই পাওয়া যেতো, তার প্রায় সবগুলোই যেন পাঠ শেষ করেছিলেন তিনি। গল্প-উপন্যাস জাতীয় কোনো গ্রন্থের প্রতি তার আগ্রহ ছিল এমন কথা পরিণত বয়সে তাঁর মুখে কোনোদিন শোনা যায়নি। সৃজনশীল মননের মেধাবী পুরুষের ব্যবহারিক ও আধ্যাত্মিক গৌতমের জীবনাদর্শ এবং তাঁর জীবন অভিজ্ঞায় লব্ধ পরম সত্য বুদ্ধত্ব জ্ঞান। মন ও জীবনকে জানার অপ্রতিরোধী কৌতূহল তাঁকে বাধ্য করেছিল ঘর ছাড়তে, বাধ্য করেছিল পার্বত্য চট্টগ্রামের গহীন অরণ্যে সুদীর্ঘ বাইশটি বছর একাকীত্ব জীবন যাপনে। এ সময়ে তাঁর ধ্যান-গবেষণায় তিনি বুদ্ধের চারি আর্যসত্য জ্ঞানের সত্যতাকেই কেবল যাচাই করেননি, সঙ্গে সঙ্গে বিশদভাবে জ্ঞাত হলেন আপন অন্তরে ও জীবনে দুঃখ উৎপাদনকারী লোভ, দ্বেষ আর মোহকে। জীবনদুঃখের মূল উপাদান এই তিনটিকে চির বিনাশের সাধনায় অরণ্যে অবস্থান করতে করতেই লোকে তাকে সংজ্ঞায়িত করলেন ‘বনভন্তে নামে।</p>
<p class="txt">জীবনদুঃখ আছে এটা যেমন সত্য, সেই দুঃখ যে বিনা কারণে হয় না, এটিও চিরসত্য। এ দুঃখ সৃষ্টির মূল কারণ অজ্ঞতা তথা মোহতাড়িত লোভ আর বিদ্বেষ। তাই সর্বপ্রথমেই দুঃখমুক্তিকামীর প্রয়োজন হবে নিজেকে অজ্ঞতামুক্ত করে জ্ঞান-প্রজ্ঞার আলোয় আলোকিত করা। এই জ্ঞান কিসের জ্ঞান? আপন জীবনে দুঃখের অস্তিত্ব সম্পর্কে জ্ঞান। জীবনে যেকোনো সমস্যাই তো দুঃখের প্রতীক। যেমন, ‘ক্ষুধা’ জীবনে একটি অপরিত্যাজ্য সমস্যা। যদি বলি, যার ঘরে খাদ্যের অভাব নেই তার জন্যে ক্ষুধাটা কী করে সমস্যা হবে? সত্য উপলব্ধিতে এখানেই মানুষের ভ্রান্তি। এই ভ্রান্তিমুক্ত মানুষই বুঝতে পারেন যে, এই ক্ষুধাই নানা আকারে, নানা প্রকারে মনকে প্রভাবিত করে রাজাকে পররাজ্য গ্রাসে তাড়িত করে; দরিদ্রকে সূর্যের উদয়াস্ত আহার সন্ধানে ব্যস্ত রাখে। এটিরই নাম বুদ্ধজ্ঞান।</p>
<p class="txt">পূজ্য বনভন্তে আপন-পরজীবনে মহান শিক্ষক, বিশ্বশিক্ষক বুদ্ধের অধীত এই জ্ঞানকে জীবনের অন্তিম মুহূর্তে পর্যন্ত এভাবেই চর্চা করে গেছেন। বুদ্ধজ্ঞান চর্চার এক দুর্লভ পুরুষ এই বনভন্তে যার সাংঘিক নাম সাধনানন্দ মহাস্থবির। তারই প্রেরণায় ‘পালি’ নামক সুপ্রাচীন মাগধী ভাষায় সংরক্ষিত বুদ্ধজ্ঞানের ভাণ্ডার ত্রিপিটক গ্রন্থগুলো বাংলাভাষীদের সামনে পরিপূর্ণভাবে উপস্থাপিত করার মহান সংকল্প তাঁর প্রতি অকৃত্রিম শ্রদ্ধাবনত শিষ্যগণের দ্বারা আজ সুসম্পন্ন হলো, এই একবিংশ শতকে ফ্রান্সের প্রবাস জীবনে। তাই আমার আনন্দের সীমা নেই। কেন নেই এ কথা বলতেই কলম ধরেছি।</p>
<p class="txt">শুধু পালি ভাষার মাধ্যমে খ্রিষ্টপূর্ব প্রথম শতাব্দী পর্যন্ত বুদ্ধের শিক্ষা-উপদেশ তথা ধর্ম-বিনয়ের আলোচনা ও পঠন-পাঠন চলেছিল। অতঃপর খ্রিষ্টীয় প্রথম শতাব্দীর ভারতীয় সম্রাট কণিষ্কের পৃষ্ঠপোষকতায় মহাকবি অশ্বঘোষের মাধ্যমে সংস্কৃত ভাষায় প্রথম ত্রিপিটক সংগৃহীত হয়। ফলে পরবর্তীকালে বুদ্ধের শিক্ষা- উপদেশগুলোর ওপর যুগপৎ পালি ও সংস্কৃত এই উভয় ভাষাতেই অজস্র লেখালেখি চলে। এক সময়ে দেখা গেল দক্ষিণ ভারত, মধ্য ভারত, দক্ষিণ-পূর্ব ভারতসহ মায়ানমার, থাইল্যান্ড, শ্রীলংকা, কম্বোডিয়া&mdash;এই দেশগুলোর বৌদ্ধ শাস্ত্রবিদেরা পালি ভাষাকে প্রাধান্য দিয়ে বৌদ্ধ শাস্ত্রীয় গ্রন্থগুলোর লেখন ও অধ্যয়ন, অধ্যাপনা চলিয়ে গেলেন।</p>
<p class="txt">অপরদিকে নেপাল, তিব্বত, চীন, তাইওয়ান, কোরিয়া, জাপান এ সকল দেশের বৌদ্ধ শাস্ত্রবিদগণ সংস্কৃত ভাষাকে প্রাধান্য দিয়ে বৌদ্ধ শাস্ত্র চর্চা করলেন। এশিয়া মহাদেশে বৌদ্ধ শাস্ত্র চর্চার এই প্রথাগত ভিন্নতার পেছনে কাজ করলো দুই ভিন্ন মনোভাব। পালি ভাষাকে যারা ধারণ করলেন, তারা হলেন বৌদ্ধধর্মের তথা বুদ্ধের শিক্ষাদর্শের জন্মলগ্নের বৈশিষ্ট্যের অনুরাগী। গুরু- শিষ্যপরম্পরা সেই আদর্শ-বৈশিষ্ট্যের ধারক বলে তারা নিজেদের ‘থেরবাদী’ নামে অভিহিত করলেন।</p>
<p class="txt">আর সংস্কৃত ভাষায় বৌদ্ধধর্মের চর্চাকারীরা হলেন, ব্যাপক স্বাধীন চর্চার ধারক। তাদের এই স্বাধীনতার অপর নাম হলো ‘মহাযান'। এই মহাযানীদের যুক্তি সারা বিশ্বের সকল প্রাণীর মুক্তিকে অগ্রাধিকার দেন বলে তারা মহান। আর থেরবাদীরা নিজের মুক্তিকে অগ্রাধিকার দেন, তাই তারা ‘হীনযানী।</p>
<p class="txt">প্রথম দিকে অসঙ্গ, বসুবন্ধু, নাগার্জুনদের সময়ে বুদ্ধের প্রজ্ঞাবাদকে সবিশেষ গুরুত্ব দিয়ে ব্রাহ্মণ্য ধর্মের উত্থানকে প্রতিরোধে তর্কযুদ্ধে মহাযানীরা প্রবৃত্ত হলেন। প্রথা হয়ে দাঁড়ালো যিনি তর্কে পরাজিত হবেন তিনি নিজের মতবাদ ত্যাগ করে জয়ীর মতে দীক্ষিত হবেন। নাগার্জুনের শূন্যতাবাদের জন্ম তখনই। অভিধর্মকোষের জন্মও সেই পর্বে। অনন্য সাধারণ মেধাবীদের সূক্ষ্মাতিসূক্ষ্ম বিচার-বিশ্লেষণ, যুক্তির অনতিক্রম্য বেড়াজাল বুদ্ধের দুঃখমুক্তিময় সহজ সরল আর্য অষ্টাঙ্গিক মার্গকে পরিহার করে তর্কযুদ্ধের যুক্তিবাদী দর্শনসর্বস্ব হয়ে পড়লো। গবেষকগণ তাকে অভিহিত করলেন বৌদ্ধ দর্শনের চরম উৎকর্ষতা বা বৌদ্ধধর্মের স্বর্ণযুগ।</p>
<p class="txt">প্রবল প্রতাপী এই মেধাবীদের দার্শনিক মতবাদের প্রবল প্রতাপে পালি ভাষায় বৌদ্ধশাস্ত্র চর্চাকারীও তখন প্রায় কোণঠাসা হয়ে পড়েছিলেন। ফলে সমগ্র এশিয়া এক সময়ে মহাযানী ভাবধারায় প্লাবিত হলো। কিন্তু বুঝতে হবে, চরম উৎকর্ষতাকে ধারণ করার জন্যে তদুপযোগী প্রজন্ম যদি সৃষ্টি না হয়, তা মহাবিপর্যয়ের সৃষ্টি করে। বৌদ্ধ সাহিত্য, ধর্ম ও দর্শন চর্চার ইতিহাসে খ্রিষ্টীয় সপ্তম শতাব্দী হতে একাদশ শতাব্দী পর্যন্ত সেই বিপর্যয়ই চলতে থাকে। বৌদ্ধ ইতিহাসের এ পর্বেই বৌদ্ধধর্মে ব্রাহ্মণ্য মতের ভক্তিবাদ ব্যাপকভাবে অনুপ্রবেশ করে এবং এক বুদ্ধমূর্তির আসনে বোধিসত্ত্ব নামধারী অসংখ্য নামে দেবদেবীর পূজা শুরু হয়। সাধারণ মেধায় দুর্বোধ্য বৌদ্ধ দর্শনকে তারা একপাশে রেখে দিয়ে, ব্রাহ্মণ্য মতবাদ প্রভাবিত তন্ত্রযান, মন্ত্রযান এবং অন্তিমে সহজযান, গুহ্যযান, বজ্রযান, কালচক্রযান ইত্যাদি নামক বৌদ্ধ শাস্ত্র রচনা আর অনুশীলনের জন্ম দেয়। পৃথিবীতে সাধারণ মেধার সংখ্যাই সর্বকালে বেশি থাকে। এই সাধারণ মেধার উপযোগী করে বৌদ্ধধর্মকে ঢালাওভাবে সাজানোর প্রক্রিয়া যখন বৌদ্ধ জনতার মাঝে চালু হলো, তখন এক পর্যায়ে থেরবাদ-মহাযান একাকার হয়ে গেল অসংখ্য দেবদেবীর অসংখ্য পূজা আর অনুষ্ঠানে। ফলে বুদ্ধের অনুশীলনধর্মী জীবন পরিবর্তনের আবেদনটি হয়ে পড়লো গৌণ, মুখ্য হয়ে পড়লো জাকজমকপূর্ণ প্রতিষ্ঠান আর অনুষ্ঠান। প্রজ্ঞাবাদের স্থান দখল করে নিল ভক্তিবাদ। ফলে ভক্তিবাদী বৌদ্ধসমাজে রক্ত-মাংসের মানব সন্তান বুদ্ধ হয়ে গেলেন অসাধারণ অতিমানবীয় গুণের আধার, সর্বজ্ঞাতা, সব আশা-আকাঙ্ক্ষার পরিপূরক জীবন্ত বুদ্ধমূর্তি, বোধিসত্ত্ব মূর্তি, আর দেবদেবীর মূর্তি। সারা বিশ্বব্যাপী এই একবিংশ শতকের বিশ্ব বৌদ্ধ জনগোষ্ঠী সেই ভক্তিবাদী বৌদ্ধধর্মের ধ্যান-ধারণারই অনুবর্তী। গবেষকগণ এই বৌদ্ধ সাহিত্য, সংস্কৃতি ও ধর্ম এবং তার অনুগতদের নামকরণ করেছেন জন্মগত বৌদ্ধ ও বৌদ্ধধর্ম বা ট্রেডিশনাল বুড্ডিজম অ্যান্ড ট্রেডিশনাল বুডিডস্ট।</p>
<p class="txt">বৌদ্ধধর্মের ইতিহাসে কালে কালে ট্রেডিশনাল বুডিডজমের ধ্যান-ধারণাকে অস্বীকার করে কিছু কিছু সত্যসন্ধানীকে মৌলিক বুদ্ধশিক্ষার চর্চাকে প্রাধান্য দিতে দেখা যায়। তারা বুদ্ধের মূল শিক্ষা দুঃখমুক্তিবাদ নীতি ‘চার আর্যসত্য জ্ঞান চর্চাকে প্রাধান্য দিয়ে থাকেন। থেরবাদীদের দ্বারা সাহিত্যিক পালি ভাষায় সংরক্ষিত বর্তমান ত্রিপিটক গ্রন্থগুলো কালে কালে বিকৃতির হাত থেকে রক্ষার জন্যে খ্রিষ্টপূর্ব ৬ষ্ঠ শতকে মগধের রাজধানী রাজগৃহের প্রথম ধৰ্ম-সঙ্গায়ন বা সঙ্গহ-সভা অনুষ্ঠিত হয়। বর্তমান আড়াই হাজার বছরের ব্যবধানে সে জাতীয় সঙ্গায়ন হয়েছে মাত্র ছয়টি। প্রয়োজনের তুলনায় তা একেবারেই নগণ্য। ফলে পালি ভাষায় সংরক্ষিত ত্রিপিটকও মহাযানী কাল্পনিকতার ভক্তিবাদী প্রভাবমুক্ত করা অদ্যাবধি সম্ভব হয়নি। তবুও আশার কথা, ইদানিং মায়ানমার, থাইল্যান্ড, শ্রীলংকা ও কম্বোডিয়া প্রভৃতি থেরবাদীপ্রধান দেশগুলোর কিছু কিছু ভিক্ষু ও বৌদ্ধ গবেষকেরা বুদ্ধের মৌলিক শিক্ষাদর্শের ধারক চার আর্যসত্যভিত্তিক দেশনাগুলো বিশেষ করে। মহাসতিপষ্ঠান সুত্তকে প্রাধান্য দিয়ে যেই ধ্যান-সাধনা করে থাকেন, তারই নাম বিদর্শন ভাবনা। ইংরেজিতে তাকেই বলা হয়- Meditation of Awarness, Mindfullness, 72177 Insight Meditation. 1625 প্রকৃত শিক্ষাদর্শের অনুসারী এই বিদর্শন ভাবনা এখন বিজ্ঞান মনস্কদের দ্বারা সারা বিশ্বে সমাদৃত।</p>
<p class="txt">পূজ্য বনভন্তে ছিলেন ঠিক এই পর্যায়েরই একজন নিখাত ব্যক্তিত্ব। তিনি তাঁর বাইশটি বছরের আরণ্যিক জীবনের ধ্যান-গবেষণা ছাড়াও ১৯৯৬ খ্রিষ্টাব্দে আমার রাঙামাটি রাজবন বিহারে অবস্থান শুরুর পরবর্তী বছরগুলোতে দেখলাম বুদ্ধের মৌলিক শিক্ষা-উপদেশ সেই চার আর্যসত্য জ্ঞানের আলোকেই প্রায় সময়ে ধর্মোপদেশ প্রদান করতেন। এ প্রসঙ্গে একটি ঘটনার উল্লেখ থেকেই বুঝতে পারবেন, পূজ্য বনভন্তের দেশনাগুলোর ধরনটা কেমন।</p>
<p class="txt">একদিন পূজ্য বনভন্তের শ্রামণ্য জীবনের এক ধ্যানী বন্ধু ভিক্ষু, বহুকাল পরে রাজবন বিহারে এলেন। বনভন্তে নিত্যদিনের মতো ভোরে শিষ্যদের দেশনাকালে সেই বন্ধু ভিক্ষুও একপাশে বসলেন। তার কিছুদিন আগে পার্বত্য চট্টগ্রামে শান্তিচুক্তির পক্ষে-বিপক্ষে বিশ্ববিদ্যালয় ও কলেজের চাকমা ছাত্রদের মধ্যে গোলাগুলিতে বেশ কয়েকজন চাকমা যুবক মারা যাওয়া প্রসঙ্গে বনভন্তে সেদিন খুব উত্তেজিতভাবে অনেকক্ষণ বকাবকি করাতে, বন্ধু ভিক্ষু এক পর্যায়ে অসন্তুষ্ট হয়ে বললেন, ভন্তে, আমি বহুকাল পরে আপনার কাছে আসলাম, চার আর্যসত্য সম্পর্কে কিছু শোনার জন্যে। অথচ আপনার থেকে তেমন কিছুই তো শুনলাম না।</p>
<p class="txt">বন্ধু ভিক্ষুর এ বক্তব্যে তিনি কিছুক্ষণ নীরব থেকে বললেন, “হু, তুমি তো এতদিন তাহলে চার আর্যসত্যকে কেবল বইয়ের পৃষ্ঠাতেই দেখে এসেছ। এই যে চাকমারা নিজেদের মধ্যে খুনাখুনি করছে তা কি চার আর্যসত্য নয়? চার আর্যসত্য নিজের ও পরের জীবনে দেখলেই জ্ঞান-প্রজ্ঞার উৎপত্তি হয়, বইয়ের পৃষ্ঠায় নয়।”</p>
<p class="txt">বস্তুত বুদ্ধজ্ঞানে এমন স্ব-অভিজ্ঞতায় অভিজ্ঞ ব্যক্তিই ছিলেন এই নিখাত সাধক পূজ্য বনভন্তে। তিনি আমাকে প্রায় সময় বলতেন, “প্রজ্ঞাবংশ, তোমাকে কেউ ধর্মদেশনা করতে বললে চার আর্যসত্যের বাইরে কিছু বলবে না। চার আর্যসত্যই একমাত্র বুদ্ধজ্ঞান। বুদ্ধ তার বহু বছরের প্রব্রজ্যা জীবনে যা দেশনা করেছেন তা সম্পূর্ণ চার আর্যসত্যভিত্তিক। চার আর্যসত্যের বাইরে ধর্মদেশনার নামে যদি কেউ কিছু বলে তা কখনো বুদ্ধের কথা নয়। বনভন্তে বুদ্ধধর্মের ইঞ্জিনিয়ার। তিনি বুঝতে পারেন ত্রিপিটকের কোনটি বুদ্ধবাক্য, কোনটি নয়। তাই তোমাদের বলি সতিপঠান সূত্র অনুযায়ী অনুশীলন করো। সেখানে বুদ্ধকে খুঁজে পাবে।”</p>
<p class="txt">সত্যি বলতে কী, বুদ্ধজ্ঞানে প্রত্যক্ষ প্রজ্ঞাদর্শী এই মহাপুরুষের সান্নিধ্য পেয়ে আমার প্রব্রজ্যা জীবন সংশ্লিষ্ট অনেক দিন ধরে জমে থাকা বহু অমীমাংসিত প্রশ্নের প্রাঞ্জল সমাধানই কেবল পাইনি, সেই সঙ্গে বুদ্ধসমকালীন পরিশুদ্ধ ভিক্ষুজীবনের প্রত্যক্ষ অনুভূতি লাভেও ধন্য হয়েছি। নিজেকে নতুনভাবে আবিষ্কার করেছি এই দুর্লভ আদর্শ মহাভিক্ষুর নিকট সান্নিধ্যে। সেই মহানের আশীর্বাদ আর অনুপ্রেরণাতেই শ্রীলংকা থেকে আগমনের চৌদ্দটি বছর পর প্রায় ভুলে যাওয়া পালি গ্রামার আবার চর্চা শুরু করি, এবং বভন্তের অনুমোদনে শিষ্যসংঘকে পালি ভাষা শিক্ষাদান করি। উদ্দেশ্য, শ্রদ্ধেয় ভন্তের ঐকান্তিক ইচ্ছা বাংলা ভাষায় সমগ্র ত্রিপিটকের অনুবাদ সম্পূর্ণ করা। কারণ ইতিপূর্বে প্রায় দেড়শ বছর ধরে বিশ্বকবি রবীন্দ্রনাথের অনুপ্রেরণায় সাধু অঘোরনাথ, সত্যেন্দ্রনাথ দত্ত, ঈষান চন্দ্র ঘোষ থেকে শুরু করে ড. বেণী মাধব বড়ুয়া, নলিনাক্ষ দত্ত, পণ্ডিত ধর্মাধার মহাস্থবির, পণ্ডিত শীলানন্দ ব্রহ্মচারী, ড. বিনয়েন্দ্র নাথ চৌধুরী, ড. সুকোমল চৌধুরী, ভিক্ষু শীলভদ্র (কলকাতা), রাজগুরু ধর্মরত্ন মহাস্থবির, পণ্ডিত জিনবংশ মহাস্থবির, সংঘরাজ শীলালংকার মহাস্থবির, সংঘরাজ জ্যোতিপাল মহাস্থবির, ভদন্ত আর্যবংশ মহাস্থবির ও ভদন্ত সত্যপ্রিয় মহাস্থবির, রেঙ্গুনস্থ ভদন্ত জ্যোতিপাল ভিক্ষু প্রমুখ আরও বহুজনের বিচ্ছিন্ন প্রয়াসে বিশাল ত্রিপিটকের বিভিন্ন খণ্ডের অনুবাদ হলেও সমগ্র ত্রিপিটকের আরও বেশ কিছু খণ্ড বাংলায় অনুবাদের বাইরে থেকে যায়।</p>
<p class="txt">পূজ্য বনভন্তের প্রেরণায় আমরা শিষ্যরা তাঁর ইচ্ছা ও স্বপ্নের পূরণে অবিচ্ছিন্ন প্রয়াস-প্রযত্নের মাধ্যমে আজ সমগ্র ত্রিপিটকের বাংলায় অনুবাদ সমাপ্তির পথে, এ সংবাদ কেবল সুসংবাদই নয়, বঙ্গভাষী বুদ্ধ অনুরাগীদের জন্যে বলতে গেলে প্রায় দেড় হাজার বছরের কলঙ্ক মোচনের পর্যায়ভুক্ত। কারণ, বাংলার মাটিতে এ যাবকালে তান্ত্রিক মহাযানী বৌদ্ধধর্ম চর্চার নমুনা ছাড়া পালি ভাষায় পিটকীয় চর্চার কোনো হদিস পাওয়া যায়নি। খ্রিষ্টীয় ৫ম-৬ষ্ঠ শতকের চৈনিক পরিব্রাজক ফা-হিয়েন আর হিউয়েন সাঙ-এর ভ্রমণ বৃত্তান্তেই কেবল জানা যায় যে, বাংলার মাটিতে মহাযান মতাবলম্বীদের পাশাপাশি থেরবাদী (তাদের প্রদত্ত নামে হীনযানী) মতাবলম্বীদের অস্তিত্বও বিদ্যমান ছিল। এমনকি তাঁরা তখন বাংলার মাটিতে দেবদত্তের অনুসারী ভিক্ষুদের অস্তিত্বের কথাও উল্লেখ করেছেন।</p>
<p class="txt">সে যা-ই হোক, পূজ্য বনভন্তের মতো দুর্লভ পুরুষরত্ব, আর আমার শিক্ষা ও দীক্ষাগুরু বিদর্শনাচার্য ভদন্ত প্রজ্ঞাজ্যোতি মহাথেরোর দীর্ঘ লালিত স্বপ্ন আজ তাঁদেরই শিষ্যসংঘের মাধ্যমে পূর্ণ হচ্ছে আমার জীবনের ষাটের কোটায়। এটাই আমার তৃপ্তি। তবে অতৃপ্তিও কিছু আছে। তা হচ্ছে, পিটকীয় ভাষা পালি, প্রায় আড়াই হাজার বছরের প্রাচীন একটি ভাষা যা এককালে দক্ষিণ- পূর্ব এশিয়া মহাদেশের এক বিশাল এলাকাজুড়ে শাস্ত্রীয় ভাষা হিসেবে ব্যাপক চর্চা ছিল। এমনকি মধ্য এশিয়ার গোবীওথর মরুভূমি হতে উদ্ধারকৃত পালি প্রাকৃত ভাষায় রচিত ধম্মপদ গ্রন্থ, মিলিন্দ-পঞহ গ্রন্থগুলো প্রমাণ করেযে, সেসব অঞ্চলের লোকদের কাছেও সমাদৃত ছিল এককালে এই ভাষা। কিন্তু কালের বিপর্যয়ে এ ভাষা এখন মাত্র গুটিকয়েক অঞ্চলের শাস্ত্রীয় ভাষা আর বিশ্বের বিভিন্ন বিশ্ববিদ্যালয়ে অধ্যয়ন-গবেষণার মধ্যেই সীমাবদ্ধ হয়ে পড়েছে। মানুষের নিত্যদিনের প্রয়োজনে ব্যবহার থেকে বঞ্চিত এই ভাষা এখন তাই বিংশ-একবিংশ শতকের মানুষের কাছে দুর্বোধ্য, আর ভাব প্রকাশে সীমাবদ্ধতার শিকার হয়ে গেছে। এ কারণেই পালি ত্রিপিটক গ্রন্থগুলোর বর্তমান বাংলা অনুবাদ করতে গেলে এক হাতের অনুবাদে অনেক ত্রুটি-বিচ্যুতি অনিবার্য। এ জন্যে প্রয়োজন, পালি, ইংরেজি আর বাংলা ভাষায় সমান দক্ষতাসম্পন্ন একটি যৌথ অনুবাদক সংঘের। পূজ্য বনভন্তে প্রথমে যখন আমাকে একটির পর একটি পালি গ্রন্থ অনুবাদের দায়িত্ব দিচ্ছিলেন, তখন আমি ভন্তেকে ব্যক্ত করেছি একক অনুবাদের সমস্যাটি। তিনি বিষয়টির গুরুত্ব অনুধাবন করেই এক পর্যায়ে উৎসাহী শিষ্যগণকে আমার কাছে পালি ভাষা শেখার অনুমোদন দেন। তা সত্ত্বেও নানা বাস্তব কারণে আমরা জোটবদ্ধ হয়ে পিটকীয় অনুবাদের দায়িত্ব পালনে অক্ষম হই।</p>
<p class="txt">যা-ই হোক, আমাদের এই শ্রম, বাংলায় সমগ্র ত্রিপিটকের এই প্রথম সংস্করণ তখনই সার্থক ভাববো, শত বিপত্তি সত্ত্বেও পাঠক সমাজ যদি পরম শ্রদ্ধার সঙ্গে বাংলায় অনূদিত এই পিটকীয় গ্রন্থগুলো পঠন-পাঠনে আগ্রহ প্রকাশ করে, পরম বুদ্ধজ্ঞানে জীবনকে ধন্য করতে এগিয়ে আসেন।</p>
<p class="end">ভবতু সব্ব মঙ্গলম্! সবার কল্যাণ হোক!</p>
</div>
<div class="react">
</div>
</div>
<h2 class="title" id="calibre_link-15">পুরুষ-দুর্লভ আবির্ভাব-তিরোভাব প্রসঙ্গ</h2>
<div class="post_box" >
<div class="post_txt" >
<p class="source">[[ পরমপূজ্য বনভন্তের ১ম পরিনির্বাণ-বার্ষিকী উপলক্ষে প্রকাশিত "মহতো মহান" স্মারক হতে সংগ্রহিত ]]</p>
<p class="txt">যদি বলি কালের দাবিতেই মহাপুরুষগণের আবির্ভাব, সেই নিরিখে বনভন্তের মূল্যায়ন কেমন হওয়া উচিত? বনভন্তের জন্ম ১৯২০ খ্রিষ্টাব্দে। তিনি আমাদের বলতেন, কর্ণফুলী নদীর তীরবর্তী তাঁদের গ্রাম মোরঘোনায় তখন প্রায় সময় হিন্দুবৈরাগী আর ব্রাহ্মণদের আগমন ঘটত। গ্রামের মানুষ তাঁদের গান কীর্তন সুরে রামায়ণ-মহাভারতের কথাগুলো এবং ব্রাহ্মণের গণা-পড়া ও আচার বিধির উপদেশকে পরম ধর্মজ্ঞানে বিশ্বাস করতেন আর মান্য করতেন। মা লক্ষ্মী-মার’ পূজাদির সাথে বৌদ্ধ তান্ত্রিক পুরীদের (বড়ুয়াদের রাউলী) উপদিষ্ট গাং পূজা, শিবপূজা, থানমানা পূজা, ভাদ্যা পূজা, মরা-জেদা ফারগ গরনা পূজাদিতে বহু শুকর আর মুরগীর বলিদান প্রথা এবং ঝাড়-ফুক, তাবিজ-টোনা-চালান (আঙ) ছিল। তৎকালীন চাকমা সমাজের ধর্ম-সংস্কৃতির বিশেষ বৈশিষ্ট্য। গ্রামের বা পাড়ায় কোথাও কোথাও ছোট আকারে ব্রোঞ্জ-পিতল অথবা শ্বেতপাথরের বুদ্ধমূর্তি পূজার জন্যে একটি চূড়া ও তিনটি কক্ষবিশিষ্ট ছোট আকারের ক্যাং ঘর (বুদ্ধমন্দির বা বিহার) ছিল। তাতে মধ্য কক্ষে উঁচু আসনে বুদ্ধমূর্তির অবস্থান আর তাঁর উভয় পাশের একটি কক্ষে ভিক্ষু, অপর কক্ষে মইসাং (শ্রামণ) বা কারগা (সেবক) থাকতেন। চাকমাদের বিহারগুলোতে অনিয়মিতভাবে মারমা ভিক্ষুই থাকতেন, কদাচিৎ বড়ুয়া ভিক্ষু দু-একজনের আনাগোনা দেখা যেত। তবে সেই মারমা ও বড়ুয়া ভিক্ষুরা ধর্ম-বিনয় সম্পর্কে ছিলেন অজ্ঞ, অনভিজ্ঞ। লুরীগণই ছিলেন চাকমা বংশজাত ধর্মগুরু। তারা কখনো বৈদ্য, কখনো পুরী দীক্ষা নিতেন বিহারবাসী ভিক্ষুদের থেকেই। শ্রামণ্য দীক্ষা নেয়ার পর বিহার থেকে সময়-সুযোগে পলায়ন করে নিজেদের লুরী বলে পরিচয় দিতেন। তখন তাঁরা দাবী করতেন যে, তাঁরা রাহুলের ধর্মই পালন করছেন এবং এটা পুরুষের ধর্ম। তাই তাঁরা চীবরকে ধুতির মতো করে কোমরে গোজ দিয়েই পরিধান করতেন। অপরদিকে ভিক্ষুরা বুদ্ধের নামে যেই ধর্মপলান করেন তা হচ্ছে মেয়েদের ধর্ম। তাই তাঁরা চীবর পরিধান করেন মেয়েদের মতো করে। চাকমাদের আরো একটি বিশ্বাস প্রচলিত ছিল যে, ভিক্ষুজীবন গ্রহণ করতে হয় বৃদ্ধকালে, যৌবনে বা অল্প বয়সে ভিক্ষুত্ব গ্রহণ অনুচিত। এ জাতীয় ধারণাটা সনাতন বৈদিক সমাজের চারি আশ্রম (চতুরাশ্রম) প্রথার বানপ্রস্থ ধারণাপ্রসূত বলা চলে।</p>
<p class="txt">ধর্ম সামাজিক এমন একটি প্রেক্ষাপটে ১৯৪৯ খ্রিষ্টাব্দে উনত্রিশ বছরের ভরা যৌবনের তেজোদ্দীপ্ত রথীন্দ্র নামে এক যুবক চাকমা সমাজ হতে এই প্রথম শ্রামণ (?) প্রব্রজ্যা গ্রহণে এলেন চট্টগ্রাম শহরের কেন্দ্রিয় বৌদ্ধ মন্দির নন্দনকানন বৌদ্ধ বিহার (চট্টগ্রাম বৌদ্ধ বিহার) এর তৎকালীন অধ্যক্ষ বঙ্গীয় ভিক্ষু সমাজের প্রথম আধুনিক শিক্ষায় বিএ পাশ ভিক্ষু ভদন্ত দীপঙ্কর শ্রীজ্ঞানের নিকটে। তৎকালীন বড়ুয়া সমাজের ভিক্ষু-জীবনের ধ্যান- ধারণাটা কোন পর্যায়ে ছিল, এবং বড়ুয়াদের ধর্মীয় ও সামাজিক প্রেক্ষাপট কোন পর্যায়ে ছিল, তাও এখানে বিচার্য বৈকি?</p>
<p class="txt">এটা প্রশ্নাতীত যে ১৮৬৪ খ্রিষ্টাব্দে আরাকানের মহামান্য সংঘরাজ ভদন্ত সারমেধ মহাথের কর্তৃক মৌলিক বুদ্ধধর্ম থেরোবাদের যেই পরশ সমগ্র বাঙালীর উনবিংশ শতকের নবজাগরণের যুগে চট্টগ্রামী বড়ুয়া সমাজ লাভ করেছিলেন, তা রাঙ্গুনীয়ার রাজানগরের চাকমারাণী কালিন্দী কর্তৃক পৃষ্ঠপোষকতা লাভ করলেও চাকমা সমাজ সামগ্রিকভাবে তার প্রকৃত পরশধন্য হতে অপেক্ষা করতে হয়েছিল বুদ্ধশাসনে পূজ্য বনভন্তের আবির্ভাবলগ্ন পর্যন্ত। আর সে সময়ে বড়ুয়া ভিক্ষু ও গৃহীসমাজ ধর্মীয় মতাদর্শের কয়েক পর্যায়ে দ্বান্দ্বিক পরিস্থিতি অতিক্রম করছিলেন। প্রথমত, পূজ্য বনভন্তের শৈশব ও যৌবনকালে ধর্মীয় ও সাংস্কৃতিকভাবে চাকমা সমাজ যেপর্যায়ে অবস্থান করছিল, ঠিক সমতলের বড়ুয়া সমাজটিও সংঘরাজ সারমেধ মহাস্থবিরের আবির্ভাবপূর্ব সেই ১৮৬৪ থেকে আরও প্রায় দুই দশকব্যাপী অবিকল তেমনই ছিল। ফলে সংঘরাজ সারমেধ কর্তৃক বড়ুয়া সমাজে ধর্ম ও সমাজ সংস্কারের যেই আন্দোলনের শুরু হয়েছিল তা নানা কারণে প্রতিক্রিয়াশীল মানসিকতার শিকার হয়ে বড় য়া সমাজে যেই দুটি দলের জন্ম হয়েছিল তা হচ্ছে সংঘরাজ সারমেধ মহাথেরর আহ্বানে নব আদর্শের অনুসারী সংঘরাজ দল, আর প্রাচীনপন্থীর অনুরাগী মাথের দল (সদ্ধর্মরত্নাকরে উল্লিখিত মাথে, কামে পাঞ্জা)। সংঘরাজ সারমেধ মহাথেরর অনুসারীগণ উত্তর চট্টগ্রামের মহামুনি পাহাড়তলী গ্রামে পালি ভাষা ও পালি ত্রিপিটকের ধর্ম-বিনয় শিক্ষা গ্রহণে মনযোগী হলেন। তাঁরা লঙ্কা- বার্মায় গিয়ে ত্রৈমাসিক বর্ষাব্রত, ছোট ছাদাং (আষাঢ়ী পূর্ণিমা), মধু পূর্ণিমা (শ্রাবণী পূর্ণিমা), বড় ছাদাং (প্রবারণা) ও ভিক্ষু-গৃহীর উপোসথ ব্রত এবং সাময়িক প্রব্রজ্যাগ্রহণ প্রথা, বিদর্শন ভাবনা ইত্যাদি চট্টগ্রামের বুকে প্রবর্তন করলেন বার্মার ধর্মীয় সংস্কৃতির প্রভাবে। কঠিন চীবরদান, পরিত্রাণ সূত্র পাঠ, সীবলী পূজা, বুদ্ধপূজা, সংঘদান, অষ্ট পরিষ্কার দান, বোধিবৃক্ষ পূজা, এবং বৈশাখী পূর্ণিমা উদ্যাপনাদির প্রবর্তন করলেন শ্রীলঙ্কান ধর্মীয় সংস্কৃতির প্রভাবে। দুই একজন গৃহীও বার্মা এবং শ্যামদেশ তথা থাইল্যান্ড গিয়ে পালি ভাষা শিক্ষা করে উপোসথশীল (ভিক্ষু-প্রাতিমোক্ষ), হস্তসার (পূজা, বন্দনা, পরিত্রাণ সূত্রসম্বলিত গ্রন্থ), এবং অভিধর্মার্থ-সংগ্রহাদি গ্রন্থের অনুবাদ করলেন। চট্টগ্রামী বৌদ্ধ সমাজে তাঁরা এ সকল নব-বিধান প্রবর্তন করতে গিয়ে পূর্বে ব্রাহ্মণ দ্বারা প্রচলিত মনসা পূজা, শনি পূজা, লক্ষ্মী পূজা, সরস্বতী পূজা, কার্তিক পূজা, রামায়ণ, মহাভারত, প্রশান্তির পাট্টলী পাঠ এবং বড়য়া রাউলী ঠাকুর প্রচলিত ধর্মক্ষেত্র তথা মা মগধেশ্বরী (প্রাণীহত্যাদি দ্বারা) পূজা, মাতাপিতার শ্রাদ্ধ নামক ধর্মকামে লাঠির প্রহার দ্বারা চেলা শুকর হত্যা করে (শুকর ঠেঙানী) ভূরি ভোজনদান প্রথাসমূহের উচ্ছেদ আন্দোলনে ব্রতী হলেন।</p>
<p class="txt">অপরদিকে প্রতিক্রিয়াশীল মনোবৃত্তির শিকার হয়ে কিছু প্রাচীন পন্থীরা এর বিরোধীতা করে অপরিবর্তনীয় থাকার চেষ্টায় রত হলেন। কিন্তু পশ্চিমা ভাব দ্বারা প্রভাবিত উনবিংশ শতকের বাঙালি রেনেসাঁর আধুনিকতা, আধুনিক শিক্ষা-প্রভাবিত চট্টগ্রামী বড়ুয়া সমাজও তখন স্পর্শ করায় প্রাচীনপন্থী রক্ষণশীলেরা ক্রমে ম্রিয়মান হয়ে পরিবর্তনকেই মেনে নিতে বাধ্য হলেন।</p>
<p class="txt">এই পরিবর্তনের দ্বিতীয় পর্যায় চট্টগ্রামী বড়ুয়া সমাজে শুরু হয়েছিল ১৯২০-৩০ দশকের দিকে। সে সময়ে বড়ুয়া সমাজের কিছু ভিক্ষু ধর্ম-বিনয় শিক্ষার পাশাপাশি ব্রিটিশ শিক্ষা পদ্ধতির প্রতি অনুরাগী হয়ে স্কুল, কলেজ, বিশ্ববিদ্যালয়ের ডিগ্রী অর্জনমুখী হতে শুরু করলেন। এ নিয়েও ভিক্ষু-সমাজে এক নীরব দ্বন্দ্বের সূচনা হয়েছিল। বাংলার বৌদ্ধ সদ্ধর্ম-শাসনে পূজ্য বনভন্তের আবির্ভাব এই দ্বান্দ্বিক পর্বেই ঘটে। তখনকার এই মানসিক দ্বন্দ্ব বাংলার বৌদ্ধ ভিক্ষু-গৃহী সমাজে ক্রমে এই ধারণা বিশ্বাসই প্রবল করে তুলল যে, মাতাপিতা যে-সকল সন্তানকে ঘরে রেখে স্কুল-কলেজের লেখা পড়ার খরচ যোগাতে অক্ষম, তারা প্রব্রজ্যা গ্রহণ করে সেই শিক্ষা লাভের সুযোগ গ্রহণ করুক। এই শিক্ষা সমাপ্ত করে তারা প্রব্রজ্যা জীবনে থেকে গেলেও ভালো, আর গৃহে ফিরে গেলেও সমাজের বোঝা না হয়ে আধুনিক শিক্ষায় শিক্ষিত একজন মান্যগণ্য ব্যক্তি হিসেবে প্রতিষ্ঠা লাভে সক্ষম হবে। রাজপুত্র সিদ্ধার্থ পার্থিব রাজকীয় ভোগ-বিলাস ত্যাগ করে উচ্চতম বৈরাগ্যমণ্ডিত যেই প্রব্রজ্যাকে আমৃত্যু মাথার মুকুট করে নিয়েছিলেন, তাঁর সেই মহনীয় ত্যাগাদর্শে উদ্বুদ্ধ হয়ে পরবর্তী সময়ে শত শত, হাজার হাজার রাজা-মহারাজা, ধনী-শ্ৰেষ্ঠীর সন্তানদের পাশাপাশি মধ্যবিত্ত, নিম্নবিত্ত, এমনকি দীন ভিখারীর সন্তান পর্যন্ত সেই একই ত্যাগবিরাগ চিত্তেই দুর্লভ প্রব্রজ্যা গ্রহণ করে বুদ্ধ-উপদিষ্ট শীল, সমাধি ও প্রজ্ঞার সাধনা অনুশীলনেই জীবনকে নিবেদিত করেছিলেন।</p>
<p class="txt">আর সেক্ষেত্রে ১৯২০-৩০ দশকের বাংলার ভিক্ষু-গৃহী সমাজ বুদ্ধ-প্রবর্তিত সেই প্রব্রজ্যার মূল্যায়নটা করে বসলেন উল্লিখিত দৃষ্টিকোণ থেকে। ভিক্ষু-গৃহী সমাজের তৎকালীন এই দৃষ্টি-বিকৃতির অভিশাপেই এদেশের প্রব্রজ্জিতগণ ক্রমে ধর্ম-বিনয় শিক্ষা ও অনুশীলনকে গুরুত্বহীন বলে বিশ্বাস করতে শুরু করলেন। এবং দুঃখমুক্তি নির্বাণ এই জন্মে অসম্ভব, আড়াই হাজার বছর আগেকার ত্যাগময় ভিক্ষু-জীবন এই আধুনিক যুগের জন্যে অচল ইত্যাদি জাতীয় বিশ্বাস যেন স্বতঃসিদ্ধের মতো তারা বিশ্বাস করতে শুরু করলেন।</p>
<p class="txt">কর্ণফুলী নদের কাপ্তাই অঞ্চলের মগবান মৌজার মোরঘোনা নামক গ্রামের মধ্যবিত্ত চাকমা পরিবারের সন্তান যুবক রথীন্দ্র প্রব্রজ্জিত সমাজে বিরাজমান সেই জীবন দৃষ্টিকোণ থেকে প্রব্রজ্যা জীবন গ্রহণ করেননি। বাংলা ভাষায় লেখা পড়ায় পারদর্শী এই মেধাবী ব্যক্তি কিশোরজীবন থেকেই পাঠে ও মননে ছিলেন বৈজ্ঞানিক মানসিকতায় কৌতুহলী অনুসন্ধিৎসু। তাই বাংলা ভাষায় জ্ঞান-বিজ্ঞানের, ধর্ম-দর্শনের যত বই তঙ্কালের রাঙামাটিতে পাওয়া যেত তা যে-কোনো মূল্যে সংগ্রহ করে শ্রমসাধ্য কর্মজীবনের পাশাপাশি অধ্যয়ন করতেন। কৈশোরে পিতৃহারা পরিবারের প্রথম সন্তান কিশোর রথীন্দ্র পরিবারের ভরণ-পোষণের দায়িত্ব পালন করতে গিয়ে জীবনের কষাঘাতের অভিজ্ঞতা সঞ্চয় করেছিলেন ২৯ বছরের ভরা যৌবন পর্যন্ত। রাঙামাটির রিজার্ভ বাজারে বিরাজ মোহন দেওয়ানের তেলের ডিপোতে চাকুরিকালে সৌভাগ্যক্রমে সখ্যতা গড়ে উঠেছিল বুদ্ধধর্মে অভিজ্ঞ বিরাগচিত্তসম্পন্ন ডাক্তার গজেন্দ্র লাল বড়ুয়ার পাহাড়তলী মহামুনি হাইস্কুলের হাইস্কুলের শিক্ষক মোহনীরঞ্জন বড়ুয়া লিখিত বুদ্ধ সন্ন্যাস কীর্তন আর সিদ্ধার্থের গৃহত্যাগ নাটকের অভিজ্ঞয় দর্শন এ সকল উপাদান তাঁকে প্রব্রজ্যাজীবন গ্রহণে উদ্বুদ্ধ যেমন করেছিল, সেই সাথে উচ্চশিক্ষিত হিন্দুদের লেখা বুদ্ধ ও বুদ্ধধর্মীয় গ্রন্থাবলীতে বুদ্ধজ্ঞানের উচ্চপ্রশংসাও তাঁকে প্রব্রজ্যা গ্রহণ করে বুদ্ধজ্ঞান গবেষণা করতে কম উদ্বুদ্ধ করেনি। তাই তিনি বিজ্ঞানী নিউটন, জর্জ স্টিফেনের জীবন-সাধনার প্রণালীতে বুদ্ধের জীবন-দর্শনকে নিয়ে গবেষণা করতে বেছে নিয়েছিলেন বুদ্ধ-প্রশংসিত জনশূন্য নির্জন অরণ্যের একাকী জীবন ঠিক রাজসন্ন্যাসী সিদ্ধার্থের মতোই। বুদ্ধ ও তাঁর জীবন-দর্শনকে নিয়ে তাঁর এভাবে নিবিড় গবেষণা চলে সুদীর্ঘ ২২টি বছর। বৌদ্ধ সাধনাবিষয়ক গ্রন্থ শান্তিপদ প্রজ্ঞাদর্শনাদি গ্রন্থের আলোকে দেহ ও মনের ক্রিয়া-প্রতিক্রিয়া দৈহিক ষড়েন্দ্রিয় চক্ষু, কর্ণ, নাসিকা, জিহ্বা, দেহ ও মনের মাধ্যমে যা ঘটে তৎসমুদয়কে বুদ্ধ- উপদিষ্ট লোভ-দ্বেষ-মোহের ক্ষয় সাধনে নির্বাণ নামক পরম শান্তি-সুখ অর্জনের লক্ষ্যেই পরিচালিত করেছিলেন তিনি। দেখা গেছে তাঁর সেই আরণ্যিক জীবনের সেই প্রয়াসজাত অভ্যাসটি আমরণ তিনি ধারণ করেছিলেন স্বীয় জীবনে। পূজ্য বনভন্তে তাঁর শিষ্যগণকে প্রাত্যহিক ভোরের ধর্মদেশনায় মাঝে মধ্যে বলতেন, চাকমারা বুদ্ধের প্রকৃত ধর্ম সম্পর্কে যেমন অনভিজ্ঞ ছিল, তেমনি ছিল দরিদ্র। আর একারণেই তাঁর অরণ্যবাস জীবনের ২২টি বছরে ধনপাতায় ও দীঘিনালায় বহুকাল অন্ন বস্ত্র ও কুটিরের অভাবে বৃষ্টিতে, রোদে, শীতে কষ্ট পেয়েছেন, ভিক্ষান্ন সংগ্রহে গিয়ে বহুবার উপোস থেকেছেন, আর রোগে বিনা চিকিৎসায় মারা যাওয়ার উপক্রম হয়েছেন। সে কারণে জীবন ধারণজনিত দুঃখসত্যকে তিনি অতিগভীরভাবে এবং সহজে উপলব্ধি করতে সক্ষম। হয়েছিলেন। দেখা গেছে, রাঙামাটি রাজবন বিহারে ভক্তজনদের অগাধ দান আর সুখ-সুবিধার প্রাচুর্যগুলো দেখে দেখে তিনি কোনো কোনো সময়ে এমন মন্তব্যও করতে শুনেছি চাকমারা যে তখন গরিব ছিল, ভালোই হয়েছে। তারা ধনী হলে বনভন্তে বুদ্ধজ্ঞান লাভ করতে পারত না। তোমরা আমার শিষ্যরা এখন যেই সুখ-সুবিধা ভোগ করছ, তাতে আমার মনে হচ্ছে মহাদুর্ভিক্ষে ৩/৪ দিন যদি উপোস থাকতে হয়, জানি না কয়জন প্রব্রজ্যা জীবনে থাকবে।</p>
<p class="txt">মহাজ্ঞানীদের ইহাই স্বভাব-ধর্ম যে, বহু কষ্টে তাঁরা যেই জ্ঞান অভিজ্ঞান লাভ করেন তা কখনো ব্যক্তি সুখ- স্বাচ্ছন্দ্যের সামগ্রী করে রাখেন না। মেঘ যেভাবে তিল তিল করে জল বাষ্প সংগ্রহ করে করে সমৃদ্ধ হওয়ার পরে বারি বর্ষণ শুরু করতে বাধ্য হয়, আর সেই বর্ষণ চলে সকলের জন্যে সমানভাবে, মহাজ্ঞানী মহাপুরুষদের অতিকষ্টে জীবনের সমগ্র অর্জনটুকুও ঠিক ভারী মেঘের মতোই উজাড় করে বিতরণে তাঁরা বাধ্য হয়ে থাকেন নিজেরই প্রাণের তাগিদে। তাই তো পূজ্য বনভন্তেকে দেখেছি, দিবা-রাত্র অবিশ্রান্তভাবে অপরকে তাঁর অধীত জ্ঞানভাণ্ডার উজাড় করে বিতরণ করতে বিশাল জনসভায় যেমন, ভোজনশালায়, স্নানাগারে, একান্ত বিশ্রাম কক্ষেও তেমন অবিরাম বর্ষণমুখর ছিল তাঁর ধর্মদেশনা। আমি এমনও বহুবার দেখেছি, তাঁর বিশ্রাম কক্ষে সেদিন শুধুমাত্র এক ছোট্ট শ্রামণ পাখা হাতে বাতাস করছে; আরপূজ্য বনভন্তে সেই শ্রামণটিকে বুদ্ধের গম্ভীর অথচ জীবনধর্মী ধর্মদেশনা করে চলেছেন। তখন আমিও নিঃশব্দে নীরবে বসে অনেক্ষণ সেই ধর্মদেশনা শুনে শুনে নিজেকে ধন্য সার্থক জ্ঞান যেমন করেছি, সেই সাথে ক্ষৌর কর্মরত নাপিতকে এশিয়ার প্রথম ডিলিট উপাধিপ্রাপ্ত কলকাতা বিশ্ববিদ্যালয়ের অধ্যাপক ডক্টর বেণীমাধব বড়ুয়ার গভীর দর্শন তাত্ত্বিক ভাষণদানের ঘটনাকে স্মরণ করে মনে মনে হেঁসেছিও অনেকবার ।</p>
<p class="txt">যুগদুর্লভ এই মহাপুরুষের প্রায় পঞ্চাশ বছরের এই অবিরাম, ধর্মবারি বর্ষণ হতে এদেশের এই অতিসংখ্যালঘু বৌদ্ধ সমাজটি যা পেল, তার কী-ই বা ধারণ করতে সক্ষম হলো, এখন সেই মূল্যায়নের সময় এসেছে।</p>
<p class="txt">১। আমি ঘটনাচক্রে ১৯৯১ থেকে ১৯৯৬ খ্রিষ্টাব্দ পর্যন্ত বাংলাদেশে খ্রিষ্টান মিশনারির এক শক্তিশালী নেটওয়ার্ক এর শিকার হয়ে পড়ি। চট্টগ্রামের হালিশহর এলাকার সমুদ্র তীরবর্তী জনগণ সামুদ্রিক জলোচ্ছ্বাসে তখন এক ভয়ঙ্কর বেদনাবিধুর পরিস্থিতির শিকার হয়ে পড়েছিল। অন্যান্যদের ন্যায় আমরা কিছু ভিক্ষু-গৃহী মৈত্রী-করশাচিত্তে সেই দুর্যোগকবলিত বেঁচে যাওয়া মানুষদের মাঝে ওষুধ, পথ্য, খাদ্য ও পানীয় জল বিতরণ করে যেদিন চট্টগ্রাম বৌদ্ধ মন্দিরে আমার কক্ষে ফিরে আসি ঠিক সেদিনই পড়ন্ত বিকেলে ফাদার লুইজী লুপি নামক ইতালীয়ান মিশনারি লোকটি হঠাৎ করে আমার দরজার সামনে উপস্থিত হন। সেই থেকে ১৯৯৬ খ্রিষ্টাব্দের মাঝামাঝি পর্যন্ত এই লোক আমাকে নিয়ে বড়ুয়া-চাকমা সমাজের স্কুল, কলেজ, বিশ্ববিদ্যালয় পর্যায়েরছাত্রছাত্রী এবং অনাথালয়গুলোতে আর্থিক সহযোগিতা- মূলক প্রায় ৮/১০ কোটি টাকা ফেলে দেন। মিশনারি লোকটির সাথে আমার এই ঘনিষ্ঠতার সূত্রে আমিদিবালোকের মতো দেখতে পেলাম সেই ব্রিটিশ আমল থেকে পূর্বভারতের মেঘালয়, মিজোরাম, নাগাল্যান্ড, ত্রিপুরা, পার্বত্য চট্টগ্রাম, আরাকান হয়ে থাই সীমান্ত পর্যন্ত তাদের খ্রিষ্টান ধর্মরাজ্য স্থাপনের যেই নীল নকশা প্রণীত হয়, ফাদার লুইজী লুপি বর্তমানে তার এক শক্তিশালী হাতিয়ার হিসেবে বাংলাদেশে কাজ করছেন। সেই লক্ষ্যে তিনি অতিস্বল্পতম সময়ে পার্বত্য জেলা বান্দরবানের রুমা, থানসি, আলীকদম, নাইখ্যংছড়ি, সোনাইছড়ির মতো অতিদুর্গম এলাকায় পর্যন্ত অবাধে বিচরণ করে অনাথাশ্রমাদি প্রতিষ্ঠার মাধ্যমে খ্রিষ্টধর্মের ক্রমবর্ধমান এক ব্যাপক প্রভাব সৃষ্টি করতে সক্ষম হয়েছেন। সেই খ্রিষ্টান মিশনারির পাশাপাশি বর্তমানে ইসলামি মিশনও তথায় কম কর্মতৎপর নন। বৌদ্ধ সংখ্যাগরিষ্ঠ এই পার্বত্য অঞ্চলে সেই তুলনায় বহুকাল ধরে তেমন শক্তিশালী কোনো বৌদ্ধ ভিক্ষুর আবির্ভাব ঘটেনি। বাংলা ও চাকমা ভাষায় অদক্ষ চিৎমরম মহাবিহার হতে শিক্ষা-দীক্ষাপ্রাপ্ত মুষ্টিমেয় ভিক্ষুরা কোনো প্রকারে যৎকিঞ্চিত বুদ্ধধর্মের শিখাটুকু এই পার্বত্য অঞ্চলে এতদিন যাবৎ ধারণ করেছিলেন। পূজ্য বনভন্তের আবির্ভাবের পূর্বে তঞ্চঙ্গ্যা সম্প্রদায়ের সন্তান চাকমা রাজগুরু ভদন্ত অগ্রবংশ মহাস্থবির এবং সমতলীয় বড়য়া সমাজের সন্তান উপসংঘরাজ ভদন্ত জ্ঞানশ্রী মহাস্থবির এই দুই মেধাবী ভিক্ষুর অক্লান্ত প্রয়াসে চাকমা সমাজ হতে কিছু সংখ্যক তরুণ প্রবীণ ভিক্ষুর জন্মদানে তাঁরা সক্ষম হন এবং তাঁদের প্রভাবে ক্ষুদ্র আকৃতির কয়েকটি বিহার পার্বত্য চট্টগ্রামের চাকমা সমাজে জন্ম নেয়। ভদন্ত জ্ঞানশ্রী মহাস্থবিরের প্রভাবে দীঘিনালার বোয়ালখালী এবং রাঙামাটির রাঙ্গাপানি এলাকায় আধুনিক স্কুল কলেজ শিক্ষায় শিক্ষিত হওয়ার উপযোগী দুটি বৃহদাকার বৌদ্ধ অনাথাশ্রম গড়ে উঠে। এই প্রক্রিয়ায় পার্বত্য অঞ্চলের রাঙামাটি ও খাগড়াছড়ি জেলায় চাকমা সমাজই যৎকিঞ্চিত ধর্মীয় সামাজিক ও আধুনিক শিক্ষায় অর্থনৈতিকভাবে লাভবান হয়। কিন্তু পার্বত্য তিন জেলায় অপর বৃহৎ বৌদ্ধ জনগোষ্ঠী মারমা এবং ক্ষুদ্র তঞ্চঙ্গ্যা, চাক, মুরুং জনগোষ্ঠী পূর্বাপর একই অসহায়তার মাঝে থেকে যায়। তাদের মাঝে বর্তমানে বান্দরবানের মারমা সমাজের কীর্তিমান মেধাবী সন্তান উচা মহোদয় ভিক্ষুত্ব গ্রহণ করে মারমা সমাজকে কিছুটা সংহত করতে প্রয়াসী হয়েছেন বটে, কিন্তু তিনি বুদ্ধধর্মের মধ্যযুগীয় তান্ত্রিকতার দ্বারা প্রভাবিত হয়ে মানুষের মনে প্রকৃত বুদ্ধধর্মের আলো দানের পরিবর্তে ভাগ্যনির্ভর অলৌকিকতার অন্ধকারই ছড়াচ্ছেন। ফলে আধুনিক প্রগতির যুগে মনোবিজ্ঞানধর্মী বুদ্ধের চারি আর্যসত্যজ্ঞানকে বৈজ্ঞানিক প্রয়োগবাদী প্রক্রিয়ায় পরিবেশন না করে আধুনিক শিক্ষা-দীক্ষা ও জ্ঞানবিজ্ঞানে অতি পশ্চাৎপদ পার্বত্য জনগোষ্ঠীকে উচাহ্রা এটি এক বিরল দৃষ্টান্ত। বাংলার মাটিতে বুদ্ধধর্মের দেড়, হাজার বছরের অন্ধকার যুগ অতিক্রম করে ঊনবিংশ শতকের বাঙালি জাগরণের যুগের পরশ-ধন্য হওয়ার এবং মহামান্য সংঘরাজ সারমেধ মহাস্থবির-সূচিত সদ্ধর্মের পুনরুত্থান পরশধন্য হওয়া সত্ত্বেও বাংলা-ভারতে লঙ্কা-বার্মার ন্যায় উপযুক্ত যুগোপ্রযোগী বৌদ্ধ বিদ্যাপীঠ গড়ে না উঠায়, দেশ বিভাগের কালে বৃহত্তর চট্টগ্রামী বৌদ্ধ মেধাবীদের ভারতে চলে যাওয়ায়, এ দেশের বৌদ্ধ মাজে যেই ধস নেমে আসে, তারই কারণে পূর্ববঙ্গের বৌদ্ধ ভিক্ষুদের একাংশ ত্রিপিটক শিক্ষার পরিবর্তে গৃহীসুলভ কলেজ বিশ্ববিদ্যালয় শিক্ষার দিকে ধাবিত হয়ে পড়ে, একাংশ খ্রিষ্টান মিশনারিসুলভ অনাথাশ্রমী কাজে ব্যপৃত হয়ে পড়ে, একাংশ স্কুল-কলেজ-বিশ্ববিদ্যালয়ের গৃহীসুলভ বেতনভোগী শিক্ষকতা পেশায় জড়িত হয়ে মহোদয় অসংখ্য পূজা-প্রার্থনানির্ভর পথে যাচ্ছেন তাতে তারা জীবনদুঃখের অবসানে কর্মমুখর হওয়ার পরিবর্তে রামায়ণের রাম রাবণ যুদ্ধে বানর হনুমান সৈনিক হওয়ার জন্যেই সর্বশেষে উদ্বুদ্ধ, আর তিনি গৌতম বুদ্ধের নৌকায় চড়েও তাঁকে অস্বীকার করে বহুকল্প পরের রামবুদ্ধের ডানের উজীর, বামের উজী হওয়ার মিথ্যা স্বপ্নে বিভোর হয়ে পড়েছেন। তাঁর এই পশ্চাৎমুখী কার্যক্রম এদেশের অতি সংখ্যালঘু বৌদ্ধ সম্প্রদায়ের জন্যে সত্যি মস্ত বড় এক দুর্ভাগ্য।</p>
<p class="txt">এদেশে বহুকালধরে বুদ্ধধর্মের এই আলো-আঁধারি পরিস্থিতিতে পূজ্য বনভন্তের আবির্ভাব বলতে গেলে অকুলে কুল পাওয়ার মতো। এই মহতো মহানের অবদানেই পার্বত্য চট্টগ্রামের বৃহত্তর বৌদ্ধজন গোষ্ঠী চাকমা সমাজ প্রায় পাঁচ শত যুবক ভিক্ষু এবং সেই পরিমাণ কিশোর ও যুবকেরা শ্রামণ্য ধর্মে আজ দীক্ষিত হয়েছে। বাংলার মাটিতে একহাজার বছরের ইতিহাসে পড়ে, একাংশ ধনী দেশান্তরে পাড়ি জমিয়ে চীবর ত্যাগ করার প্রতি আকৃষ্ট হয়ে পড়ে, আর সর্বশেষ অংশ পুরোহিত ব্রাহ্মণতুল্য ২/৪ জন বিপথগামী শিষ্যের অধিকারী হয়ে দায়ক পরিচালিত বিহারের পুরোহিত ভিক্ষুত্বকে বরণ করে নিয়ে তিথি-শ্রদ্ধ আর সংঘদানের দান-দক্ষিণাজীবী অতিবাহিত করতে অভ্যস্ত হয়ে পড়েন। তাঁরা প্রত্যেকেই মনে-প্রাণে বিশ্বাস করতে শিখেন যে এই জন্মে লোভ-দ্বেষ-মোহ ক্ষয় করে মার্গফল নির্বাণ পাওয়া অসম্ভব, তাই ধ্যান-সমাধি পরিবর্তে যতটুকু সম্ভব শীলপালন করে আগামী বুদ্ধের সাক্ষাতে যা কিছু পাওয়ার সেই আশায় যেন তেন প্রকারে এই জীবনটুকু কাটিয়ে দেয়াই বুদ্ধিমানের কাজ।</p>
<p class="txt">সদ্ধর্মের পুনরুত্থান শুরু হতে না হতে মাত্র শতবছরের ব্যবধানে এমন বিপদগামীতার শিকার হওয়া, এদেশের বৌদ্ধ সংঘের জন্যে অত্যন্ত দুর্ভাগ্যই বলতে হবে। সেই দুর্ভাগ্যের অন্ধকারে পরম আত্মবিশ্বাসভরা আশার আলো হয়ে দেখা দিলেন মহান আর্যপুরুষ বনভন্তে। তাঁরই জীবনাদর্শে উদ্বুদ্ধ হয়ে আজ এক ঝাঁক যুবক বুদ্ধ-প্রশংসিত আরণ্যিক জীবন, পাত্র-চীবরধারী পিণ্ডপাতিক জীবন, শ্মশান অরণ্যের ধুতাঙ্গ-জীবন, যথেচ্ছ দ্রব্যসঞ্চয় আর টাকা-পয়সার স্পর্শবিরতি জীবনযাপনে উদ্বুদ্ধ হয়েছেন। তাঁরা গ্রাম ও নগরকেন্দ্রিক ভিক্ষুদের মন-মানসিকতা হতে দূরে থেকে অনেক বেশি ধর্ম-বিনয়ের প্রতি গুরু-গারবতাসম্পন্ন এবং ত্যাগ-বৈরাগ্যের প্রতি যত্নশীল। তারা শমথ-বিদর্শন ভাবনায় যতটুকু আগ্রহী, ঠিক তেমন পিটকীয় গ্রন্থসমূহের অনুবাদ এবং অধ্যয়নে সমধিক রুচিবান। তাঁদের ধর্মদেশনা বুদ্ধযুগের ভিক্ষুগণের ন্যায় ধর্মানুকূল নির্বাণমুখী এবং প্রাণবন্ত।</p>
<p class="txt">পূজ্য বনভন্তের প্রভাবে বর্তমান ভিক্ষুসংঘের সামান্য একটি অংশের এই আলোকিত দিকটির পাশাপাশি কিছু কালো মেঘের উত্থানও কিন্তু ইদানিং বিপদ-সংকেতরূপে প্রতীয়মান হচ্ছে। ধুতাঙ্গশীল, বিদর্শন সাধনা-ভাবনা ও আধ্যাত্মিক ধ্যান-ভাবনার নামে শ্মশানে, অরণ্যে ও ভাবনা কেন্দ্রে অবস্থানকারী এ সকল ভিক্ষু-শ্রমণের আপন মনের অবিদ্যা-তৃষ্ণা তথা লোভ-দ্বেষ-মোহকে জানা আর তাদের মূল উৎপাটনে গভীর আন্তরিকতার সাথে নিবেদিত হওয়ার পরিবর্তে জনগণের দৃষ্টি আকর্ষণ করা নিত্য নতুন কৌশল অবলম্বন করা, আপন আরাম-আয়াসের উপকরণ বৃদ্ধি করা, নিজের নাম-যশ, প্রভাব- প্রতিপত্তি আর লাভ-সৎকার বৃদ্ধির নিত্য নতুন উপায় উদ্ভাবন করা ইত্যাদিকে সমধিক গুরুত্ব প্রদানের লক্ষণ কারো কারো মাঝে অত্যন্ত চাতুর্যের সাথে চর্চা করতে দেখা যাচ্ছে। তারা দুর্গম এলাকার উঁচু পাহাড় শীর্ষে একাকী অবস্থান করে সেখানে নানা উপলক্ষ সৃষ্টি করে জনসমাবেশ ঘটানো, বড় বড় সমাবেশে যক্ষরক্ষের উপদ্রব দমন, স্বর্গের দেবরাজ ইন্দ্র, চারিলোকপাল দেবতাদের সাথে সাক্ষাৎ, আলাপ-পরামর্শ ইত্যাদি আষাঢ়ের গল্প বলা। স্বপ্নে পাওয়া ওষধ দেবতাদের দেওয়া, ওষধ-পথ্যে কঠিন রোগের নিরাময়ের নিশ্চয়তা প্রদানসহ আপন নামের সাথে নানাবিধ উপাধির সমাবেশ ঘটানোয় সবিশেষ উৎসাহী হয়ে উঠেছেন।</p>
<p class="txt">রাজপুত্র সিদ্ধার্থ রাজকীয় ভোগ-বিলাস ত্যাগ করে জীর্ণবস্ত্র, ভিক্ষাপাত্র ধারণ করলেন মানুষের দৃষ্টি আকর্ষণের জন্যে নয়, অভাব-অনটনে ভরা সাধারণ জীবনে দুঃখের দাহন-জ্বালার সাথে পরিচিত হওয়ার জন্য।</p>
<p class="txt">কঠোর কৃচ্ছতা অনুশীলন করে মরণের দ্বারপ্রান্তে পৌঁছে গেলেন কৌতুহলী জনতার বিশাল সমাবেশ ঘটানো জন্যে এই দেহ ও মনটি স্বীয় জীবনে দুঃখের জন্ম দেয় কীভাবে সেই রহস্য উদ্ঘাটনের তীব্র ইচ্ছার বশে।</p>
<p class="txt">একালের অকৃত্রিম বুদ্ধপ্রেমী আমাদের বনভন্তে, লোকের কৌতুহল উদ্রেকের জন্যে অরণ্যে প্রবেশ করেননি, নির্জন অরণ্যে আপন দেহ-মনের প্রকৃত স্বভাব- চরিত্রকে সহজে বুঝতে পারার অনুকূল পরিবেশ পওয়ার জন্যেই তিনি কিছু ভিক্ষুদের উৎসাহে অরণ্যে প্রবেশ করেছিলেন। ভিক্ষাপাত্র নিয়ে ভিক্ষান্ন সংগ্রহ করে জীবনধারণের সংকল্প তিনি নিয়েছিলেন গ্রাম্য বিহারের ভিক্ষুদের বিপথগামীতা আর আয়াসী জীবন যাত্রায়, তিথি-শ্রাদ্ধের দান-দক্ষিণার বিনিময়ে বিহার নির্মাণ, বিহার পরিচর্যা, ধর্মীয় ও সামাজিক অনুষ্ঠান ইত্যাদির দায়বদ্ধতার ভারমুক্ত হয়ে পরিশুদ্ধ শীল, সমাধি আর প্রজ্ঞাময় জীবন গঠনে অধিক সময় দেওয়ার সুযোগ লাভের উদ্দেশ্যে। তিনি এই আরণ্যিক জীবনে দীর্ঘ ২২টি বছর শ্রমণরূপে জীবন অতিবাহিত করেছিলেন ভিক্ষুর শীল-বিনয়সংক্রান্ত ঝামেলা মুক্ত থাকা, আর ওয়া- বর্ষাবাসের সংখ্যা বৃদ্ধিজনিত অহমিকামুক্ত থাকার জন্যে। শুধু তাই নয়, আমাদের সমাজে ভিক্ষু হলে বিহার পরিচালনার দায়িত্ব নিতে, তিথি-শ্রাদ্ধ সংঘদানের ফাং এ এবং ভিক্ষুদের সভা-সংগঠনে, জয়ন্তী-মরন্তী ইত্যাদিতে অংশগ্রহণ বাধ্য না হওয়ার জন্যে। শ্রামণ হয়ে থাকলে এসবের বালাই আর থাকে না। তাই ২৯ বছর প্রব্রজ্যা নিয়েও তাড়াহুড়া করে ভিক্ষু না হয়ে তিনি দীর্ঘ ২২টি বছর শ্রমণরূপেই জীবন অতিবাহিত করলেন। এমনকি শিষ্য-শিষ্যে দল ভারী করার বিন্দুমাত্র অভিলাষও এই বন শ্রমণের মনে তখন ছিল না। তাই দীঘিনালার অরণ্যে অবস্থানকালে তাঁকে ভিক্ষুত্ববরণে রাজি করাতে বহু কষ্ট করতে হয়েছিল বলে নানা মুখে শুনেছি। তিনি ২২ বছরের এই আরণ্যিক জীবন শ্রামণরূপে একাকীই ছিলেন। কোনো সঙ্গী রাখেননি কেন? আমার গুরুদেব ভদন্ত প্রজ্ঞাজ্যোতি মহাস্থবির খুবই ইচ্ছা করেছিলেন ধনপাতায় একসাথে থাকতে। শ্রদ্ধেয় বনভন্তে এই প্রস্তাবে মোটেই রাজি হননি। দুজন এক সাথে থাকলে, একে অন্যের প্রতি দায়িত্বশীল হতে হয়, পরস্পরে প্রায় সময় দেখা-দেখি হয়, দেখা-দেখি হলে নানা বিষয়ে আলাপ-আলোচনার ইচ্ছা জাগে। এভাবে অরণ্যে থেকেও নিজের অজান্তেই একটি ঘরোয়া পরিবেশের জন্ম হয়ে যায়। তখন আপন দেহ-মনের রহস্য অবিষ্কার, কায়-জীবনের মমতা ত্যাগ করে ধ্যানের গভীরে ডুব দেয়ার সেই আগ্রহ তেমন বিশেষ আর থাকে না। আমি আমার চার বছরের আরণ্যিক জীবনের প্রত্যক্ষ অভিজ্ঞতা থেকেই এই সত্য অভিজ্ঞতা আজ এখানে প্রকাশ করলাম বলে ক্ষমাপ্রার্থী পূজ্য বনভন্তে এ কারণেই হয়তো তাঁর আরণ্যিক জীবনে দ্বিতীয় কোনো সঙ্গীকে স্থান দেননি।</p>
<p class="txt">সেদিনের বন শ্রামণ আমাদের আজকের বনভন্তে তাঁর আরণ্যিক জীবন বহুদিন ঝড়-বৃষ্টিতে ভিজে ভিজে রাতদিন অতিবাহিত করেছিলেন। এটা তাঁর মধ্যপন্থী মানসিকাতায় বিপরীত লোক-দেখানো ইচ্ছাকৃত কৃচ্ছসাধনার অভিলাষে নয়। লোকে তাঁকে সামান্য একটি কুঠিরও করে দেয়নি বলে নিজে করতে গেলে শীল ভঙ্গ হবে&mdash;এই ভয়ও তাঁর মনে ছিল&mdash;এমন কথাও তিনি আমাদের শুনিয়েছেন। আর একই কারণে বর্ষায় ও শীতবস্ত্রের অভাবে বহু কষ্ট পেয়েছেন, ভিক্ষান্ন সংগ্রহে গিয়েও যথা সময়ে ভিক্ষা না পেয়ে বহু বার তিনি উপোষ থেকেছেন, প্রবল জ্বরে আক্রান্ত হয়ে তিনি নির্জন অরণ্যে মরণাপন্ন দশায় উপনীত হয়েছেন। তবুও মুখে মানুষকে বলেননি তাঁর কোনো অভাব-অভিযোগের কথা। কারণ, কেউই তাঁকে বিনয়সম্মতভাবে স্বেচ্ছায় আমন্ত্রণ করেননি জীবন ধারণের এই অনিবার্য চারি প্রত্যয়ের সুব্যস্থা করার। পিটকে উল্লিখিত বুদ্ধসমকালীন প্রব্রজ্যা জীবনের নিখুঁত ছবিটি এই আধুনিক বৈজ্ঞানিক ভোগসর্বস্ব যুগে জন্ম নেয়া একজন অকৃত্রিম বুদ্ধপ্রেমী এভাবেই ধারণ করতে জীবনপণ করেছিলেন আপন জীবনে। তাই তো বনভন্তে সিংহনাদ করে বলতেন, ‘আমি বুদ্ধধর্মের ইঞ্জিনিয়ার, খাটি বুদ্ধধর্ম এখানেই পাওয়া যাবে। আমি পরিষ্কার বুঝতে পারি ত্রিপিটকের কোনটি বুদ্ধ বাণী, কোনটি বুদ্ধ বাণী নয়।</p>
<p class="txt">রাঙামাটি রাজবন বিহারে বর্তমানের ঝমকালো রমরমা অবস্থা দেখে বনভন্তে বলতেন, “আমার যখন যৌবন ছিল তখন লোকে বনভন্তেকে বিশ্বাস করেনি বলে এভাবে দান দেয়নি। বনভন্তে তো রাজপুত্র সিদ্ধার্থ ছিল। সে গরিব চাকমার সন্তান। তাই লোকে তাঁর প্রব্রজ্যাকে বিশ্বাস করেনি। আর এ কারণে বনভন্তেও মানুষকে কোনোদিন বলেনি আমাকে দান দাও, বিল্ডিং করে দাও।' তিনি আমাদের আয়াসী-বিলাসী মনোভাবলক্ষ্য করে বলতেন, “এই যে তোমরা প্রব্রজ্যা নিয়েছ, মহাদুর্ভিক্ষে পড়লে চার-পাঁচদিন খেতে না পেলে, জানি না কয়জনে গায়ে চীবর রাখ। অপ্রিয় সত্যবাদী বনভন্তে কারো দোষ স্বচক্ষে দেখলে অকুতভয়ী বীরের মতো সামনাসামনি বলে দিতেন। পরোক্ষে কারো দোষের কথা শুনলে, তা যদি অন্যদের জন্যে শিক্ষণীয় হয়, তখন তা নাম-ঠিকানাসহ ছোট বড়ো যে-কোনো সমাবেশে বার বার উল্লেখ করতেন। বুদ্ধ দোষগ্রস্ত ব্যক্তিকে বহুজনের সামনে ডাকতেন, জিজ্ঞাসা করতেন, তেমন দোষ সে করেছে কি না। দোষী নিজের দোষ স্বীকার করলে তার দোষের দ্বারা বর্তমান ও ভবিষ্যতে কী কী ক্ষতি হবে, তা তাকে ভৎসনার বাক্যে বুঝিয়ে দিতেন। আর উপস্থিত সবাইকে লক্ষ্য করে তার বর্তমানে দোষের জন্যে অতীতের শিক্ষণীয় কোনো হেতু থাকলে জাতকের গল্পাকারে তা উল্লেখ করতেন। এতে দোষী ও উপস্থিত জনতার মনে সংবেগ জাগ্রত হতো। ঠিক সেই মৃদুচিত্ত মুহূর্তে তিনি শ্রোতাদের উদ্দেশ্যে বুদ্ধগণের চরম ও অন্তিম দেশনা চারি আর্যসত্য বিশদভাবে দেশনা করতেন। এতে বহুজনের ধর্মজ্ঞান, ধর্মচক্ষু উৎপন্ন হতো। আমাদের বনভন্তে এক্ষেত্রে অক্ষম ছিলেন বলে তিনি মাঝে মধ্যে হতাশা ব্যক্ত করে বলতেন, আমি বুদ্ধ সারিপুত্র, আনন্দ, মহাকাস্যপের মতো নই; আমি সাধারণ বনভন্তে। তবুও আমার শক্তি প্রমাণে চেষ্টা করছি বুদ্ধ কী, তাঁর ধর্মটা কী, তা বুঝাতে। কিন্তু পারলাম কই? হাজার হাজার লোক আমার কাছে আসে, আমার কথা শোনে। কিন্তু বুঝল কয়জনে? সারা বাংলাদেশে বুদ্ধকে বুঝতে পেরেছে এমন একজনও তো খুঁজে পেলাম না। তবুও তিনি এই চেষ্টায় কোনো দিন বিরতি দেননি।</p>
<p class="txt">একদিন আমাকে ডেকে তিনি একটি পত্র পড়তে দিলেন। দেখলাম পত্র লেখকের কোনো নাম ঠিকানা নেই; আর আমার বিরুদ্ধে বানোয়াটি কিছু অভিযোগে ভরা এটি। পড়া শেষ হলে ভন্তে আমাকে জিজ্ঞাসা করলেন, তুমি এ সকল কাজ করে আমার কাছে আশ্রয় নিয়েছ? আমি বললাম, ভন্তে, এ সকল অভিযোগ তো প্রমাণসাপেক্ষ। অথচ পত্রটি লেখকের কোনো নাম- ঠিকানার উল্লেখ নেই। যদি থাকত তাকে ডেকে এনে উপযুক্ত প্রমাণসাপেক্ষে আমাকে দোষী সাব্যস্ত করতে পারলে, আপনি যেই বিচারিক সিদ্ধান্ত দিতেন, আমি তা মাথা পেতে নিতাম। ভন্তে আমার এই বাক্য শুনে বললেন, তুমি কি সত্যই তেমন কিছু করেছ? ভন্তে, এখানে উল্লিখিত অভিযোগসমূহের সাথে স্বপ্নেও আমার কোনো সম্পর্ক ছিল না। তখন বললেন, তুমি যদি সৎ হও, জগৎসুদ্ধ তোমাকে অসৎ বললে তুমি কি অসৎ হবে? কখনো না ভন্তে। যদি তুমি অসৎ হও, জগৎসুদ্ধ তোমাকে সৎ বললে, তুমি কি সৎ হবে? তাও না ভন্তে। তুমি ঠিক আছো তো? ভন্তে, আমি সম্পূর্ণ নির্দোষী। বড়ুয়া সমাজের কল্যাণ কামনায় কিছু তাদের উপকারমূলক কাজ করতে গিয়ে, কিছু পরশ্রীকাতর লোভী আত্মসর্বস্ব মানুষদের রোষানলে পড়েছি। আর তারাই আজ আমার বিরুদ্ধে আপনার কাছে এই সেই মিথ্যা অভিযোগ এনেছে। বলে আমার বিশ্বাস। ভন্তে বললেন, তুমি যদি ঠিক থাক তা হলে যাও, এসবে কান দেবে না। ধ্যান-সাধনায় উদ্যোগী হও, মিথ্যা সময় নষ্ট কর না। এভাবে উপদেশ দিয়ে তিনি সেদিন আমাকে বিদায় দিলেন।</p>
<p class="txt">পার্বত্য চট্টগ্রামে অনগ্রসর পাহাড়িদের অস্থিত্ব রক্ষায় জন্ম নেয়া বর্তমান আন্দোলন তিনি বুদ্ধ-প্রণীত পঞ্চশীলভিত্তিক গণচেতনা জাগরণের মাধ্যমে উত্তোরণের পক্ষপাতী ছিলেন, সশস্ত্র আন্দোলনে বিশ্বাসী ছিলেন না। তবুও যেদিন খাগড়াছড়ি স্টেডিয়ামে শান্তিচুক্তির ভিত্তিতে শান্তিবাহিনী অস্ত্রসমর্পণ করছিলেন, সেদিন আমি পূজ্য বনভন্তের সামনে বসা ছিলাম। কথা প্রসঙ্গে বনভন্তে তখন উক্তি করলেন, আজ থেকে সন্তুরা দাঁড়-ভাঙা কাঁকরায় পরিণত হলো। তারা যা পারবে না, সে-কাজ করতে গিয়েই আজ সরকার পার্বত্য চট্টগ্রামে বাঙালি সেটেলার দ্বারা ভরিয়ে দিল, আর্মিতে ভরিয়ে দিল। রাজশক্তি, অস্ত্রশক্তি, ধনশক্তি, জনশক্তির মধ্যে কোন শক্তিতে তারা বাংলাদেশ সরকারের চেয়ে বলবান বল দেখি? যাদের এ সকল শক্তি নেই, তাদের টিকে থাকতে হলে জ্ঞান, বুদ্ধি, কৌশল&mdash;এ তিনের আশ্রয়েই টিকে থাকতে হয়। এই শান্তিচুক্তির বিপক্ষ নিয়েছে এখন নিজেদেরই লোক। পাহাড়ি ছাত্র পরিষদ এখন এই চুক্তি মানছে না। পাহাড়িদের এই বিভাজন ভবিষ্যতে আরও দুঃখ ডেকে আনবে। সরকার কি সত্যি সত্যি তাদের দেয়া প্রতিশ্রুতি রক্ষা করবে? কখনো না। একই আমগাছে কি এক শাখায় মিষ্টি আম, এক শাখায় টক আম ধরে? খালেদা জিয়া টক আম, আর শেখ হাসিনা কি মিষ্টি আম হবে বলে বিশ্বাস করো? বনভন্তের সেদিনের এ সকল উক্তি আরও বহু বার বহু সমাবেশে তিনি বলেছেন। বাবু সন্তু লারমা আর বাবু প্রসিত খীসাকে সে সকল সমাবেশে, তারা অনুপস্থিত থাকলেও বনভন্তে পুনঃ পুনঃ আহ্বান করেছেন তারা উভয়ে বনভন্তের কাছে আসতে। ভন্তে বলতেন, তারা আসলে আমি চেষ্টা করে দেখতাম, বনভন্তের শক্তিতে তাদের উদ্ধার করা যায় কি না। যদি তাদের মাথা পর্যন্ত ডুবে যায়, তাহলে বনভন্তের শক্তি নেই যে তাদের উদ্ধার করতে পারবে। যদি গলা পর্যন্ত ডুবে, তা হলে বনভন্তে পারবে। ভন্তের পারা না পারার মধ্যে এই গলা আর মাথা শব্দদ্বয়ের ব্যবহারে বিশেষ মর্মার্থ বিদ্যমান। যদি মাথা পর্যন্ত ডুবে, তা হলে বনভন্তে উভয়ের মধ্যে শান্তি- সম্প্রীতি ও একতার জন্মদানে যেই শিক্ষা-উপদেশ দেবেন, তা তারা বুঝতে পারবে। হায়! ভন্তের জীবৎকালে উভয়পক্ষের সেই সৌভাগ্য কোনো দিনই হলো না। এমন এক মহাকল্যাণমিত্রহারা সমাজে বর্তমান দ্বন্দ্বের অবসান কবে হবে? এ প্রশ্নের উত্তর এখন আর কারো জানা নেই।</p>
<p class="txt">পূজ্য বনভন্তের বুদ্ধের সমস্ত শিক্ষা-উপদেশকে পিটকের পৃষ্ঠা থেকে নিজের ও অন্যের প্রত্যক্ষ জীবনে প্রতিনিয়ত অবিষ্কারের গবেষণায় নিমজ্জিত থাকতেন। আর তাতেই মানুষের কাছে তাঁর প্রতিটি বক্তব্য অবিরূপ ধারণ করত। শ্রোতা চমৎকৃত হতেন অতি সামান্য লেখাপড়া জানা একজন ব্যক্তির মুখ থেকে গুরুগম্ভীর অর্থসংযুক্ত বিষয় এত সহজবোধ্য ও অভিনব উপমা ব্যাখ্যায় উপস্থাপন হয় কী করে! এ প্রসঙ্গে একদিনের এক ঘটনার কথা বলি।</p>
<p class="txt">শ্রদ্ধেয় বনভন্তের দীর্ঘদিনের বন্ধুত্ব সম্পর্ক ছিল এমন এক মহাস্থবির বহুকাল পর একদিন তিনি বনবিহারে বেড়াতে এলেন। শ্রদ্ধেয় বনভন্তে প্রতিদিন ভোরে শিষ্যদের দেশনা করেন। এদিনও তিনি ধর্মদেশনা করছেন, আর আমরা শুনছি। অতিথি মহাস্থবিরকে সবার আগে বনভন্তের অতিনিকটে বসার আসন করে দিয়েছি। বনভন্তে সেদিন দেশনা প্রসঙ্গে হঠাৎ সন্তু-প্রসিতের দ্বন্দ্বে বহু চাকমা কলেজ-বিশ্ববিদ্যালয়ের ছাত্রকে নিহত হতে হচ্ছে, সে বিষয়ের উপর অতি উত্তেজিতভাবে বহুক্ষণ কথা বলছিলেন। এতে অতিথি ভন্তে মনক্ষুন্ন হয়ে বললেন, ভন্তে, আপনি চারি আর্যসত্যের উপরে কিছু বলেন না। আমি এসেছি আপনার কাছে চারি আর্যসত্যের উপর কিছু শুনতে। তখন বনভন্তে বললেন, তুমি তো চারি আর্যসত্যকে শুধু বইয়ের মধ্যেই দেখতে অভ্যস্ত। জীবনের মধ্যে তাকে না দেখলে সত্য উপলব্ধি হবে কী করে? এই যে, এতক্ষণ আমি চাকমাদের নিয়ে এত কথা বলছি, তা কোন সত্যের মধ্যে পড়ে? তা দুঃখসত্য নয় কি? ঠিক এভাবেই বুদ্ধজ্ঞানকে প্রত্যক্ষ করার অভিজ্ঞায় অভিজ্ঞ ছিলেন পূজ্য বনভন্তে। তাঁর এই জীবনদৃষ্টি অন্তরের গভীর আন্তরিকতায় এতই একাকার হয়ে গিয়েছিল যে, তিনি মানুষের চলমান জীবনে বিপথগামী কোনো আচরণ দেখলেই ভীষণ উত্তেজিত হয়ে পড়তেন সহজে। ফলে কেউ কেউ এ কারণে বনভন্তেকে ভুল বুঝতেন। তারা বলেন, ‘বনভন্তে যদি অর্হৎ হয়ে থাকেন, তাহলে এত উত্তেজিত হয়ে পড়েন কেন?</p>
<p class="txt">একদিন এ প্রশ্নটি আমি ভন্তেকে জানালাম। তিনি বললেন, “প্রজ্ঞাবংশ, বড়ুয়া-চাকমাদের মধ্যে বুদ্ধের প্রকৃত ধর্ম দীর্ঘকাল ধরে চর্চাহীনতায় তাদের মনে অবিদ্যা-তৃষ্ণা এত গভীরে চলে গেছে যে, এই অবিদ্যার মরিচা দূর করতে এখন কামারের মতো হাতুড়ি পেটাতে হচ্ছে। তারা যদি সোনার টুকুরো হতো, তাহলে বনভন্তেকে বাইন্যার মতো মৃদু আঘাতেই অলংকার তৈরি সম্ভব হতো। আমি তো তাদের প্রতি গভীর মৈত্রী-করুণায় উত্তেজিতভাব ধারণ করি। এটা কি আমার ক্রোধ?</p>
<p class="txt">বাস্তবিক, মুহূর্তের মধ্যেই তাঁর এই কৃত্রিম উত্তেজিতভাব সম্পূর্ণ উদাও হয়ে যেত। এমনকি কখনো তিনি যখন ভীষণ উত্তেজিত হয়ে পড়তেন, তখনও আমি খেয়াল করে দেখেছি, তাঁর সুনীল নেত্রের গভীরে রাগের কোনো ছাপ নেই। পূজ্য বনভন্তে আমাদের এই দুর্লভ মহাকল্যাণ মিত্রটি উচাহ্রা প্রমুখ কিছু বিপথগামী ভিক্ষুর কর্মকাণ্ড নিয়ে মাঝে মধ্যে কথা বলতেন। ফলে তারা বনভন্তের প্রতি ক্রোধান্বিত হয়ে কেউ বনভন্তেকে বনের পশুদের সাথে তুলনা করে জনসমাবেশে বক্তব্য রাখেন, কেউ বারো বেশি, না তেরো বেশি এই নামে পুস্তিকা বিলি করেন। আর এখন তেমন ভিক্ষুরাই সোচ্চার হয়ে বলছেন, “বনভন্তে ছিলেন পঁচা মাছ। আর তোমরা বড়ুয়ারা তাঁকে অহং বলে বিশ্বাস করে এতদিন পর্যন্ত তাঁর পেছনে খুব দৌড়াচ্ছ। মাছের পঁচন রোধে যেমন ফরমালিন দিতে হয়, বনভন্তের শিষ্যরাও তাই ফরমালিন প্রয়োগ করে গুরুর মরদেহ রক্ষায় কোমর বেঁধেছে। আমি বহু পূর্বেই তোমাদের বলিনি, বাংলাদেশে কোনো অর্হৎ নেই। অর্হৎ আছেন শুধু বার্মায়। অহঁতের দেহ কোনোদিন পঁচন লাগে না। বনভন্তের শিষ্যরা কোনোদিন তার দেহ পোড়াবে না। কারণ, এই দেহ পোড়ালে কখনো সেই দেহের অস্থি অর্হতের ধাতুরূপ গ্রহণ করবে না। আর তখন আবারো প্রামাণিত হবে যে, বনভন্তে কখনো অর্হৎ ছিলেন না।</p>
<p class="txt">এই মাত্র কয়দিন আগে বান্দবানের ভদন্ত উচাত্রা মহোদয় এ কথাগুলো বান্দরবানে এবং চট্টগ্রামের মুসলিম ইনিস্টিটিউটের সমাবেশে বড়ুয়াদের উদ্দেশে বলেছেন বলে বেশ কিছু দায়ক আমাকে জানালেন। তখন আমি তাদের বললাম, উচাহ্রা মহোদয়কে সুত্তপিটকের দীর্ঘনিকায়ভুক্ত ‘মহাপরিনিব্বান সুত্তটি ভালো করে পড়তে পরামর্শ দেবে। সেখানে সেবক আনন্দ ভন্তে বুদ্ধকে জিজ্ঞেস করেছিলেন তথাগতের পরিনির্বাণের পর দেহ-সকার কীভাবে করতে হবে? তার উত্তরে বুদ্ধ রাজ চক্রবর্তীর দেহ-সৎকার সদৃশ করে তথাগতের দেহ- সৎকার কর্তব্য বলেছিলেন। এ প্রসঙ্গে বুদ্ধ কর্তৃক যে- সকল তৈলাধার প্রক্রিয়ার কথা সেখানে বর্ণিত হয়েছে, তা সে যুগের ফর্মালিনসদৃশ বলা যায় কি না তা পরীক্ষা করতে আবুসো উচাহ্রাকে কুশীনগরের শ্মশান মৃত্তিকা- গবেষণায় যেতে পরামর্শ দেয়া কর্তব্য।</p>
<p class="txt">কথায় কথায় উচাহ্রা মহোদয় বার্মার কৃতিত্ব প্রকাশ করতে খুবই উৎসাহ বোধ করেন। ১৯৯৫ সালে আমরা মহামান্য অষ্টম সংঘরাজ শীলালঙ্কার মহাস্থবির মহোদয়ের সাথে ২০ জনের একটি গ্রুপ ১৮ দিনের সফরে মায়ানমারতে সরকারি আমন্ত্রণে গমন করি। একদিন আমাদের জানান হলো, আজকে এমন এক অহঁতের মৃতদেহ দর্শনে নিয়ে যাওয়া হবে, যার দেহে বিগত একশত বছর ধরে কোনো পঁচন ধরেনি এবং সজীব তরতাজা এই দেহটির ক্রমবর্ধমান চুল-গোঁফ-নখ প্রতিমাসে একবার করে কাটতে হয়। আমি ব্যক্তিগতভাবে সবিশেষ কৌতুহলী হয়ে সেদিন এই অহঁতের দেহটি দর্শনে গেলাম। দেহটির জরাজীর্ণ ও ধুলি-ময়লায় ভরা বৃহদাকার এক কাঠের ঘরে আয়নাযুক্ত বাক্সে পা ও মাথা দেখা যায় মতো করে চীবর জড়ায়ে রাখা হয়েছে। আমাদের দেশে সাধারণ ভিক্ষুদের শবদেহকে এক বছর কাল চা-পাতা, তামাক পাতা, চুন ও কাঠ-কয়লা দিয়ে সংরক্ষণের ব্যবস্থা করলে দেহটি যেই অবস্থা প্রাপ্ত হয়, কথিত এই অহঁতের দেহটির অবস্থাও অবিকল তেমনই হয়েছে। অধিকন্তু, দেহটিতে মাথার চুল, মুখের গোঁফ বা পায়ের নখ বৃদ্ধির কোনো লক্ষণই যখন দেখতে পেলাম তখন এগুলোর কর্তনের কাহিনিটি বিশ্বাস করি কী করে? অধিকন্তু, এমন অনেক মৃতদেহ সেই তুলসী পাতাতুল্য পবিত্র বার্মায় বা থাইল্যান্ড যেই লক্ষ্য, যেই উদ্দেশ্যে দাহ না করে রেখে দেয়া হয়েছে, বাংলাদেশে বনভন্তের শিষ্য অনুরাগীরা সেই একই চেতনায় রাখতে গেলে উচাহ্রা মহোদয়ের বর্তমান রাম-রামায়ণ প্রীতির মহনীয়তা ম্লান হয়ে যাওয়ার তেমন কোনো সম্ভবনা আছে বলে আতঙ্কিত হওয়ার কারণও তো খুঁজে পাই না। অতএব, এত সব অবাস্তব বিষয় নিয়ে এত চেঁচামেচি করার কী-ই বা আছে? মনে রাখা দরকার আমরা বর্তমানে ১৬/১৭ কোটির মধ্যে অধিকাংশ ভয়ানক ভাববাদী জন সমুদ্রে ডুবে থাকা মাত্র কয়েক লাখ বৌদ্ধ নামধারী আছি। অতএব, আপনার ভাববাদী খাদ্যই এদেশে সমাদৃত হবে সবচেয়ে বেশি। বুদ্ধের চারি আর্যসত্যবাদ অত বেশিজনের মনে ঠাই পাবে বলে তো মনে হয় না। স্বয়ং বুদ্ধ এজন্যেই বলেছেন, ‘পচ্চত্তং বেদিতব্বো বিহী'তি এসো ধম্মো’&ndash; একমাত্র প্রাজ্ঞজনই ধর্ম বুঝতে সক্ষম হবে।</p>
<p class="txt">এই ২০১২ খ্রিষ্টাব্দের জানুয়ারি-ফেব্রুয়ারি দুই মাস আমি চিকিৎসা ও ধ্যানের উদ্দেশ্যে ব্যাংকক আর য়াংগুনে অবস্থান করি। য়াংগুন অবস্থানকালে Therovada Buddhist Minnionry University -তে অধ্যয়নরত স্নেহের জ্যোতিসার ভিক্ষু একদিন আমাকে নিয়ে গেলে বুদ্ধধাতু মিউজিয়াম দেখানোর জন্যে। বিরাট গ্লাস কেইসে ভর্তি প্রচুর নুড়িপাথরগুলোকে বুদ্ধের পবিত্র অস্থি বলে দাবী করার যুক্তি কী জিজ্ঞাসা করলে, সেই মিউজিয়ামের যুগপৎ মালিক ও তত্ত্বাবধায়ক মহোদয় বললেন, আমার কাছে সামান্য খাটি বুদ্ধাস্থি আছে তা এক একটি নুড়িপাথর ভাণ্ডে কিছুদিন করে রাখি। আর তাতেই সমস্ত নুড়িপাথরগুলো মূল বুদ্ধাস্থির গুণসম্পন্ন হয়ে যায়। তত্ত্ববধায়ক ভদন্ত মহোদয়ের এই বর্ণনা শুনতে শুনতে সংঘরাজ জ্যোতিপাল ভন্তেকে প্রদত্ত বড় বোতল ভর্তি বুদ্ধধাতুগুলোতে ১৯৯৫ সালে নুড়িপাথর আর ঝর্ণার ক্ষুদে শামুকের খোলসের সন্ধান পাওয়ার কৌতুহলটি নিবৃত্ত হলো আমার। মানুষের সরল ধর্মবিশ্বাসকে নিয়ে যুগে যুগে ধর্মব্যবসায়ীরা এতসব কাণ্ডকারখানার ফাঁদই পেতে বসেন। অতএব, বাংলাদেশের ক্ষুদ্র বৌদ্ধ সমাজে সেই ব্যবসায়ীদের অভাব হবে কেন?</p>
<p class="txt">লোকমুখে নানা কথা শুনতে শুনতে একদিন আমি বান্দরবানে স্বর্ণজাদিটি দেখতে গমন করি। দেখলাম ছোট একটি সাইন বোর্ডে দিকনির্দেশনামূলক লেখা আছে ‘দেবতার পুকুর। কৌতুহলী হয়ে তথায় উপস্থিত হয়ে দেখলাম এটি পুকুর নয়, পাহাড়ের ঢালুতে একটি খনন করা কূপ। কেয়ারটেকারকে জিজ্ঞাসা করলাম, এটি কে খনন করেছেন? উত্তরে বললেন, ‘উচাহ্র ভন্তে! মনে মনে ভাবলাম, নিজে খনন করে দেবতার ঘাড়ে চাপানোর বুদ্ধিটি জর্জের পক্ষে সম্ভব হলে কী করে? শুনতে পাচ্ছি তিনি দেবতা-ব্রহ্মা-রামঠাকুরদের নিয়ে এসব গল্প বলায় এখন আরো বেশি মুখর হয়ে উঠেছেন। যেমন গুরু, তেমন শিষ্যভক্তের জন্ম হওয়াই স্বাভাবিক। তাই উনার এক নম্বর শিষ্য আবুসো উঃ পঞঞাচাক্কা ভিক্ষুও আমার প্রসঙ্গে নানা কথা বলছেন বলে শুনতে পাচ্ছি। আমি নাকি ভিক্ষু মহোদয়কে তার গুরু থেকে বিচ্ছিন্ন করতে চেষ্টা করেছি। ঘটনাটি হচ্ছে অসুস্থ বুদ্ধরক্ষিত ভন্তেকে দেখতে একদিন আমি আঁধার মানিক যাই। ইচ্ছা হলো ফেরার পথে পঞঞাচক্কার প্রতিষ্ঠানটি দেখে যাব। তথায় নানা প্রসঙ্গে আলোচনা বললাম, ভাই তুমি বিশ্ববিদ্যালয়ের শিক্ষায় শিক্ষিত হয়ে এই ঝাড়-ফু-তু-তাকের দিকে রুচিবান হলে কেন? এসব তো বৌদ্ধজাতির অন্ধকার যুগের বিষয়। বন্ধু মহোদয় তখন অকপটে বললেন, ভন্তে, আপনারা হচ্ছেন সতিপটঠান আর বিদর্শনমার্গের লোক। আর আমরা হলাম শমথ মার্গের। এই পথেও তো বহুলোকের উপকার করতে পারছি। বুদ্ধ-প্রদর্শিত শমথমার্গটি কী&mdash;এ নিয়ে সেদিন আর তর্ক না বাড়িয়ে বিদায় নিলাম। এতে গুরু-শিষ্যে বিচ্ছেদের আতঙ্ক কেন?</p>
<p class="txt">গৃহীদের প্রতি পূজ্য বনভন্তের উপদেশ ছিল, মনে-প্রাণে পঞ্চশীলকে স্বীয় জীবনে সামাজিক জীবনে ও জাতীয় জীবনে ধারণ করা। এ প্রসঙ্গে তিনি একান্ত নিশ্চয়তা দিয়ে বলতেন, “এই মুখে বলছি চাকমা-বড়ুয়া-মারমারা যদি মনে-প্রাণে মাত্র তিনটি বছর পঞ্চশীলকে রক্ষা করে, দেখবে তাদের কেউই আর গরিব থাকবে না। এখন রাজবন বিহারে সারা বছর রাজমিস্ত্রীর কাজ চলছে, মানুষ অকাতরে দান দিচ্ছে কেন জান? বনভন্তে নিখুঁতভাবে শীল পালন করছে বলে। বনভন্তে বুদ্ধের ধন দেখেছে। বনভন্তে বুদ্ধের ধন পেয়েছে। তাই বনভন্তে সত্যিকার ধনী। বুদ্ধের যেই ধন আছে একটি আমেরিকারও সেই ধন নেই। এদেশের চাকমারা গরিব, বড়ুয়ারা গরিব, মারমারা গরিব। অথচ তারা বৌদ্ধ বলে পরিচয় দেয়। এতে বনভন্তে লজ্জা পায়। কেন? হিন্দু, মুসলমান, খ্রিষ্টানেরা এই চাকমা, বড়ুয়া, মারমাদের এমন দুরাবস্থা দেখে দেখে বলার সুযোগ পাচ্ছে, “দেখ না, বুদ্ধকে বিশ্বাস করলে, তাঁর শিক্ষা উপদেশ মানলে এই বড়ুয়া, চাকমা, মারমারদের মতো গরিব থাকতে হয়। আর আমাদের আল্লাহকে, ঈশ্বরকে, ভগবান শ্রীকৃষ্ণকে বিশ্বাস করলে, তাঁদের শিক্ষা উপদেশ মান্য করলে ধনের অধিকারী, রাজ্যের অধিকারী হওয়া যায়।</p>
<p class="txt">আসলে কি জান? এদেশের চাকমা, বড়ুয়া, মারমাদের মনে বুদ্ধের প্রতি শ্রদ্ধা-বিশ্বাস নেই, একথা বললে ভুল হবে। বুদ্ধের প্রতি তাদের শ্রদ্ধা-বিশ্বাস আছে, তবে তা অতিসামান্য। যেমন দেখ, বর্ষাকালে জমিগুলোতে জল থাকে। কিন্তু সেই জলে তো ছোট একটি নৌকাও চলে না, জাহাজ চলবে কী করে? বিশাল জ্ঞানরত্ন ও প্রজ্ঞারত্নে পরিপূর্ণ বুদ্ধের ধর্মজাহাজ চলতে হলে মনসমুদ্রে তো চার-পাঁচ শ হাত গভীর শ্রদ্ধাজল দরকার। কিন্তু এদেশের চাকমা, বড়ুয়া, মারমাদের মনে শ্রদ্ধা আছে মাত্র এক ইঞ্চি, দুই ইঞ্চি। তাই বুদ্ধের ধর্মজাহাজ তাদের মাঝে অচল হয়ে পড়েছে। এখন তাদের প্রয়োজন বুদ্ধের প্রতি, ধর্মের প্রতি গভীর বিশ্বাস, গভীর শ্রদ্ধা। বুদ্ধের জ্ঞানরত্ন। ও প্রজ্ঞারত্নের তুলনা অন্যান্য ধর্মে জ্ঞান-প্রজ্ঞা লোহা, সিসা ও তামার তুল্য মূল্যবান। অথচ, সেই সকল ধর্ম সামান্য মূল্যের হয়েও তাদের গভীর শ্রদ্ধা-বিশ্বাসের জোরেই আজ এসব ধর্মের প্রভাব-প্রতিপত্তি কেমন হয়ে উঠেছে দেখ। পূজ্য বনভন্তে আদর্শ বৌদ্ধ জীবন ও আদর্শ বৌদ্ধ গৃহীর স্বপ্ন দেখতেন, তাদের শীলসম্পদ, জ্ঞান-বুদ্ধি- কৌশলসম্পদ এবং স্বাস্থ্য-সম্পদের মাধ্যমে। তিনি আদর্শ বৌদ্ধপল্লীর স্বপ্ন দেখতে সুপরিসর পীচঢালা পথের দুই পাশে কুল-ফলের বাগানযুক্ত সুরক্ষিত প্রাচীরের তোরণে বাড়ির কর্তার নামফলক আর কলিং-বেলযুক্ত বিদ্যুৎ, জল ইত্যাদির সুব্যস্থাসম্পন্ন সারিবদ্ধ বাড়ির সজ্জিত বৌদ্ধপল্লীর স্বপ্ন দেখতেন। তিনি আদর্শ বৌদ্ধ সমাজের স্বপ্ন দেখতেন, পঞ্চশীলনীতি আর মৈত্রী-করুণা-মুদিতা- উপেক্ষা গুণের অনুশীলনভিত্তিক সমাজ জীবনের মধ্যে। তিনি বলতেন, আদর্শ বৌদ্ধ সমাজে ও জাতিতে গৃহী- প্রব্রজ্জিত উভয়ে স্ব স্ব শীল-বিনয়ে সুপ্রতিষ্ঠিত থেকে পঞ্চবিধ পাপ-উৎপাদক নিষিদ্ধ বাণিজ্য পরিত্যাগপূর্বক (প্রাণী, মাংস, নেশা, বিষ, অস্ত্র ইত্যাদি বাণিজ্য) অন্য যে-কোনো জীবিকায় সুশৃঙ্খল (দান-শীল-ভাবনা, আর শীল-সমাধি-প্রজ্ঞা) জীবনযাপনে অভ্যস্ত হওয়া। মিথ্যাদান, মিথ্যাশীল, মিথ্যা-ভাবনা, মিথ্যা-সমাধি, মিথ্যা-প্রজ্ঞার শিকার না হওয়া।</p>
<p class="txt">প্রব্রজিত জীবনের স্বরূপ :</p>
<p class="txt">গৃহীরা বস্তুনির্ভর জীবিকা অবলম্বন করবে। তাতে তারা অন্ন-বস্ত্র-বাসস্থান-চিকিৎসা&mdash;এই চারি প্রত্যয় নামক জীবনের অনিবার্য প্রয়োজন যেমন মেটাবে, সেই সাথে দানের মাধ্যমে প্রব্রজ্জিতদের জন্যেও উক্ত চাহিদার যোগান দেবে। যেহেতু তারা জানবে যে এই প্রব্রজিতগণ বহুজনের হিত ও কল্যাণে জীবন উৎসর্গীকৃত। অপর দিকে প্রব্রজ্জিতগণ (ভিক্ষু-শ্রামণ-অনাগারিক) শীল-সমাধি আর প্রজ্ঞার অনুশীলন করে স্থির-শান্ত-দান্ত জ্ঞানময় প্রজ্ঞাবিমণ্ডিত উন্নত আদর্শের ত্যাগময় যেই জীবন গঠন করবেন, সেই জীবনই হবে অস্থির, অশান্ত, স্বার্থ-বিক্ষুব্ধ গৃহী জীবনের সামনে এক পরম শান্তির প্রতীক আর নির্ভরযোগ্য স্বস্তির আশ্রয়স্থল। তাই শীল-সমাধি- প্রজ্ঞাবিমণ্ডিত এই প্ৰব্ৰজ্জিত জীবনগুলো প্রত্যেকটি হবে গৃহীদের জীবনে দেব-মানবের সুমহান শিক্ষক বুদ্ধের আদর্শ প্রতিনিধিস্বরূপ। দেব-মানবের শিক্ষক বুদ্ধ দশধর্ম সূত্রে প্রব্রজ্জিতদের উদ্দেশ্যে সেই জীবনের অবকাঠামো এভাবেই নির্দেশ করেছেন :</p>
<p class="txt">১) প্রব্রজ্জিত হয়ে আমি গৃহীর চাকচিক্যপূর্ণ দৈহিক সৌন্দর্য বৃদ্ধিকারী তৃষ্ণা-আকাঙ্ক্ষাযুক্ত বস্ত্র-অলংকার ত্যাগ আর্যশ্রাবক অহংগণের শোভনীয় শুধুমাত্র লজ্জানিবারণ আর শীততাপ, ডংস-মশকাদির উপদ্রব থেকে দেহ আচ্ছাদনের লক্ষ্যে এই গৈরিক বস্ত্র ধারণ করেছি।</p>
<p class="txt">২) আমি গৃহীসুলভ জীবন-জীবিকা বর্জন করে নূন্যতম চাহিদায় সীমাবদ্ধ থেকে শুধুমাত্র ক্ষুধারূপ মহাব্যাধির ওষধরূপে ভিক্ষানুলব্ধ খাদ্য দ্বারা জীবন- ধারণের জন্যই এই প্রব্রজ্যা গ্রহণ করেছি। আমার এই প্রব্রজ্যাগ্রহণ শুধুমাত্র শীল, সমাধি আর প্রজ্ঞার পরিপূর্ণতা লাভের সহায়তা আর আনুকূল্যতা লাভের স্বার্থে। এই শীল-সমাধি-প্রজ্ঞার চর্চায় অধীত আমার জ্ঞান-প্রজ্ঞা শুধু নিজের কলহ নয়; অধিকন্তু যাদের অন্ন-বস্ত্র-বাসস্থান আর চিকিৎসা সহায়তায় লাভ হলো তাঁদের ঋণ শোধসহ সমগ্র বিশ্বের কল্যাণে কৃতজ্ঞ চিত্তে বিতরণের জন্যেই। ।</p>
<p class="txt">৩) অন্যের নিন্দনীয় এমন কোনো কাজ, এমন কোনো আচরণ যেন আমার দ্বারা না হয়&mdash;এ বিষয়ে আমি যেন সর্বক্ষণ সতর্ক থাকি ।</p>
<p class="txt">৪) আমার দ্বারা প্রব্রজিতের শীলসংযমতা লজ্জিত হচ্ছে আমি দুঃশীল অপবাদ যেন না হয়&mdash;এ বিষয়ে যেন সর্বদা সতর্ক থাকি।</p>
<p class="txt">৫) বিজ্ঞ অনুসন্ধানী ব্রহ্মচারীগণ দ্বারাও যেন আমার এমন নিন্দাবাদ কখনো করা না হয় যে, আমি ক্ষুদ্রানুক্ষুদ্র শীল-সংযমতার প্রতি উদাসীন।</p>
<p class="txt">৬) আমার কাছে যে-সকল বস্তু, ব্যক্তি বা বিষয় বর্তমানে প্রিয় বলে গণ্য হচ্ছে, সে-সকল একান্তই অনিত্যধর্মী, একান্তই পরিবর্তনশীলতার অধীন&mdash;এই ধারণা ও বিশ্বাস যেন সর্বদা আমার মনে অটুট থাকে।</p>
<p class="txt">৭) আমি স্বীয় কর্মের দ্বারা নিয়ন্ত্রিত। আমি আমারই কৃতকর্মের একমাত্র উত্তরাধিকারী। আমার কর্মই আমাকে জন্মগ্রহণে বাধ্য করেছে এবং ভবিষ্যতেও করবে। ভালোকৰ্ম এবং মন্দকর্ম যেই কাজই আমি করি না কেন সব কর্মের উত্তরাধিকারী আমাকেই হতে হবে। একজন প্রব্রজ্জিত আপন কর্ম সম্পর্কে এভাবে সচেতন থেকে স্বীয় কায়কর্ম, বাক্যকর্ম ও মনোকমতে সতর্ক ও সাবধানতার সাথে সম্পাদন করতে হবে; যাতে দুঃখফলদায়ী কোনো মন্দকর্ম নিজের দ্বারা সম্পাদিত না হয়।</p>
<p class="txt">৮) একজন প্ৰব্ৰজ্যিত সর্বদা নিজেকে নিজে প্রশ্ন করতে হবে, আমি কীভাবে রাতদিন অতিবাহিত করছি। এভাবে আত্মবীক্ষণের মাধ্যমে তিনি সর্বদা সতর্ক-সাবধান থেকে আপন শীল-সংযমতা অনুশীলন, চিত্তের চঞ্চল-বিক্ষিপ্তভাবের অপনোদন এবং মনের তথা চিত্তের শান্ত-দান্ত-স্থির-একাগ্রতার শক্তি বৃদ্ধির জন্য সদা উদ্যম-উৎসাহসহকারে অক্ষুন্নভাবে সংরক্ষণ করবেন। এভাবে নিজেকে অপ্রমত্ত রেখে তিনি চক্ষু-কর্ণ-জিহাদি ছয় অনুভূতি পথে পথে আগত বিষয়াবলীকে সতর্ক নিরপেক্ষভাবে যাচাই করে আপন যাবতীয় কর্তব্য-কর্ম সম্পাদন করবেন।</p>
<p class="txt">৯। সেই প্রব্রজিত উল্লিখিত গুণাবলী অর্জনের জন্যে তাঁর প্রাথমিক দায়িত্ব হচ্ছে তিনি যখন যেখানে অবস্থান করেন তাঁর সেই সময়ে সংশ্লিষ্ট ব্যক্তি, বিষয় ও স্থানের প্রতি দায়-দায়িত্বসমূহ নিখুঁতভাবে সম্পাদন করা। এই অবস্থানকালটি পথ চলার সময়ে প্রতি কদমে, পথ অতিক্রমের মুহূর্তটি অথবা কারো সাথে বাক্যালাপের সময়টি অথবা দেহের অঙ্গ-প্রত্যঙ্গের সংকোচন-প্রসারণ মুহূর্তটির প্রতি পর্যন্ত আপন কর্তব্য কী, তা খুঁজে বের করে একান্ত মনে তা সম্পাদন করবেন। ইহাকেই বলে প্রব্রজ্জিতের ব্রতকর্ম। বিনয়পিটকের মহাবর্গ গ্রন্থে উক্ত ব্রত সম্পাদনের সময়েও নিজের মনে এই উৎকণ্ঠাভাব বজায় রাখতে হবে যে, আমি এ সকল ব্রত-দায়িত্ব সমাপ্ত করে কখন সেই নির্জন স্থানে বা শূন্যাগারে প্রবেশপূর্বক মনের স্থির-শান্ত-দান্তভাবের মধ্যে নিমজ্জিত হবে এতক্ষণ যাবৎ নানা কর্তব্য-কর্ম সম্পাদন করতে গিয়ে আপন মনের হারানো অনাসক্ত-নিরপক্ষভাব বজায় রাখার শক্তি বৃদ্ধিতে কখন আমি ধ্যান-সাধনায় রত হব।</p>
<p class="txt">১০) সেই প্রব্রজ্জিত এভাবে আদর্শ জীবন অনুশীলনকালে বরাবর এই আকাঙ্ক্ষা আপন মনে পোষণ করবেন যে, আমার জীবনের জীবনের অন্তিম মুহূর্তে সব্রহ্মচারীগণের কেউ যদি আমাকে প্রশ্ন করেন, বন্ধু, এই দুর্লভ প্রব্রজ্যা জীবনে আপনি বুদ্ধ-প্রশংসিত চারি মার্গ ফলের কোনো একটি অধিগত করতে সক্ষম হয়েছেন কি? সাথীদের এই প্রশ্নে, সে সময়ে যেন স্বীয় ব্যর্থতার দায়ে আমাকে নীরব থাকতে না হয়।</p>
<p class="txt">বুদ্ধের অন্তিম শয্যার পাশে উপবিষ্ট প্রধান সেবক আনন্দ জিজ্ঞাসা করেছিলেন, ভগবান তথাগতের অবর্তমানে কে হবেন ভিক্ষুসংঘের শাস্তা তথা শিক্ষক এবং কে হবেন পরিচালক?</p>
<p class="txt">এ প্রশ্নে বুদ্ধ বলেছেন, পঁয়তাল্লিশ বছর ধরে তিনি ভিক্ষুসংঘকে যেই শিক্ষা-উপদেশ দিয়েছেন, সেই ধর্ম- বিনয়ই তখন তাদের শিক্ষক, সংঘই হবেন এই ধর্ম- বিনয়ের ধারক এবং তদনুযায়ী সংঘের পরিচালক।</p>
<p class="txt">মঙ্গল সূত্র বয়োজ্যেষ্ঠগণকে সেবা-যত্ন, সম্মান-গৌরবদানের উপদেশ আছে, কিন্তু উপসম্পদা গ্রহণে যিনি জ্যেষ্ঠ তিনি অন্যান্য গুণে কনিষ্ঠের চেয়ে দুর্বল হলে অবশ্যই সাংঘিক নিয়ন্ত্রণে তাকে প্রধানরূপে বিবেচনা করা অনুচিত এই উদাহরণ তথাগত বুদ্ধ নিজেই রেখে গেছেন তাঁর জ্যেষ্ঠ শিষ্য পঞ্চবর্গীয়দের পরিবর্তে ভদন্ত সারিপুত্র ও মোগানকে অগ্রশ্রাবকত্বের আসনে প্রতিষ্ঠিত করে। বুদ্ধের জীবিতকালে ভদন্ত আনন্দ ধর্ম এবং বিনয়&mdash;এই দুয়ের শিক্ষায় ও আচরণে ভদন্ত উপালির চেয়ে কম ছিলেন না। কিন্তু, ভদন্ত উপালি সেই বিনয় দ্বারা অপরকে শিক্ষা-অনুশাসন দানে দক্ষতাসম্পন্ন ছিলেন বলে স্বয়ং বুদ্ধ তথাগত ভদন্ত উপালীকে বিনয়ে শ্রেষ্ঠত্বের আসনে অভিষিক্ত করে গেলেন। তাই প্রথম ধর্ম সঙ্গায়নে সমবেত সংঘকর্তৃক ভদন্ত উপালীকেই বিনয়-সংগ্রহের দায়িত্ব এবং ভদন্ত আনন্দকে ধর্ম-সংগ্রহের দায়িত্ব প্রদান করা হলো; যদিও ধর্ম-বিনয় উভয়টি এককভাবে সংগ্রহ করা ভদন্ত আনন্দ থেরো কর্তৃক সম্ভব ছিল। তাই বুদ্ধ তথাগত ভদন্ত আনন্দকে ধর্মভাণ্ডাগারিক বলতেন।</p>
<p class="txt">বুদ্ধের অবর্তমানে বুদ্ধের মতো সর্বগুণসম্পন্ন দ্বিতীয় কেউ ছিলেন না। অনুবুদ্ধ ভদন্ত সারিপুত্র ও বুদ্ধের আগেই দেহত্যাগ করেছিলেন। বাস্তবে প্রত্যেক ক্ষেত্রে ইহাই প্রতীয়মান হয় যে, একজন ব্যক্তি তাঁর দেহ-মনের নিজস্ব জিনগত উপাদানের বহিঃপ্রকাশ মাত্র। বৌদ্ধ পরিভাষায় ইহাকে সংস্কারের সাথে তুলনা করা যায়। সেই জিনগত উপাদানের সুনিয়ন্ত্রিত বিকাশের এক উচ্চতম পর্যায়ে যখন কোনো ব্যক্তি পৌছে যায়, তখন তিনি তাঁর সেই অর্জন তথা গুণ-বৈশিষ্ট্যকে অপ্রমেয় মৈত্রী-করুণা-মুদিতা- উপেক্ষা&mdash;এই চারি সর্বোত্তম মানবীয় গুণাবলী দ্বারা অভিষিক্ত করতে সক্ষম হলে তিনি জগতে মহামানবরূপে স্বীকৃতি লাভ করেন। তার পরেও জিন তথা সংস্কারগত তারতম্য প্রত্যেক মানুষের থেকেই যায়, এমনকি যমজ সন্তানের মায়েও আর একারণেই বুদ্ধগণের মধ্যে চারি আর্যসত্য প্রকাশের ক্ষেত্রে ঐক্যতা থাকলেও অন্যান্য ক্ষেত্রে বহু ভিন্নতা পরিলক্ষিত হয়। সেই কারণেই বুদ্ধ একক প্রতিভায় বুদ্ধশাসনের জন্যে যা অর্জন করেছিলেন, তাঁর অবর্তমানে এই সকল আর্জনকে অক্ষুন্ন রাখতে ও অভিবৃদ্ধিদান করতে সংঘ তথা সমষ্টির উপর নির্ভরশীল থাকতে বলেছিলেন। আর সেই সংঘ সদস্যগণ হতে প্রয়োজনীয় গুণাবলী সংগ্রহ করতে বুদ্ধ এবং ধর্ম এই দুই হতে শিক্ষা আদর্শ গুণাবলী ও বৈশিষ্টকে মানদণ্ডরূপে ধারণ করে আদর্শ সংঘের জন্মদান করে সেই সংঘের আদর্শ নেতৃত্ব মনোনয়ন কর্তব্য।</p>
<p class="txt">পূজ্য বনভন্তে স্বকীয় জিন তথা সংস্কারের বিকাশে বর্তমান যুগে একজন আদর্শ মহাপুরুষরূপে সর্বজন স্বীকৃত ব্যক্তিত্ব। বর্তমানে তিনি কালগত। আমরা নিশ্চিতভাবে তাঁর কোনো শিষ্যের মধ্যে হুবহু বনভন্তের সমস্ত গুণের প্রতিফলন তাই দেখতে পাব না। আর এ কারণেই পূজ্য বনভন্তের বিশিষ্ট গুণাবলী তাঁর ধ্যান-দর্শন, স্বপ্ন-ভাবনা, আদর্শ-উদ্দেশ্যসহ শ্রদ্ধেয় ভন্তের অনাসক্ত ত্যাগময় আচার-আচরণসমূহের অধিকাংশের উপস্থিতি যে সকল শিষ্যগণের মধ্যে স্বতঃস্ফূর্তভাবে প্রতিফলিত হতে কম-বেশি দেখা যায়, তাদের সামষ্টিক তথা সংঘবদ্ধ উদ্যোগেই সম্ভব হবে পূজ্য বনভন্তের শূন্যস্থান পূরণ এবং তাঁর সৃষ্ট প্রকৃত বুদ্ধধর্মের নবজাগরণকে ধরে রাখার একমাত্র উপায়।</p>
</div>
<div class="react">
</div>
</div>
<h2 class="title">পূজ্য বনভন্তের শততম জন্মদিনে প্রণাম নিবেদনে তাঁর অধিগত বুদ্ধজ্ঞান প্রসঙ্গে</h2>
<div class="post_txt">
<div class="source">Undefined</div>
<p class="txt">এ বিশ্বের বুকে আড়াই হাজার বছর আগে খ্রিষ্টপূর্ব পঞ্চম শতাব্দীতে ভারতীয় সভ্যতার রাজনৈতিক, অর্থনৈতিক, নৈতিক, দার্শনিক আর মানবিক উৎকর্ষতার স্বর্ণযুগ রচনায় এক উচ্চতম দিকনির্দেশকরূপেই রাজপুত্র সিদ্ধার্থ গৌতমের বুদ্ধরূপে আবির্ভাব। তিনি নিজের পিতার শাসনাধীন শাক্যরাজ্যে ২৯ বছর বয়সে প্রজাদের দৈনন্দিন জীবনযাত্রা প্রত্যক্ষভাবে জানতে গিয়ে চলমান জীবনকে দুঃখে নিমজ্জিত অবস্থায় দেখেছিলেন। তাই এ দুঃখ হতে মুক্তির সত্যিকার উপায় কী, তা জানার প্রবল আগ্রহে কপর্দকহীন সন্ন্যাসীর জীবনকে তিনি বরণ করেছিলেন। কেন? জীবনে দুঃখের চরম পর্যায়টি রাজকীয় প্রাচুর্যের বিপরীতে প্রত্যক্ষ অভিজ্ঞতায় বুঝতে পারার জন্যেই।</p>
<p class="txt">তিনি দীর্ঘ ছয়টি বছরের অনুসন্ধানী জীবনে দুঃখকে নানাভাবে পরীক্ষা-নিরীক্ষার পর একদিন জীবনদুঃখের সেই চিরায়ত সত্যস্বরূপটি আবিষ্কারে সক্ষম হলেন। তিনি তার নাম দিলেন ‘দুক্খং অরিযসচ্চং’ অর্থাৎ জীবনে দুঃখের আগমন একটি চিরন্তন, অনিবার্য সত্য। জীবনে এই অনিবার্য দুঃখরাশিকে তিনি তুলে ধরলেন ‘জাতি’পি দুক্খা’ জন্মের অপর নাম দুঃখ। কারণ, এই জন্মই দেহ, জীবন আর মন নামক বিষয়গুলোর জন্ম দিয়ে মানুষকে ক্ষুধা-তৃষ্ণার উপদ্রব, ব্যাধি-বার্ধক্যের উপদ্রব ভোগায় এবং মরণভয়ে সর্বদা সন্ত্রস্ত রাখে। আবার সেই সঙ্গে প্রিয় বিষয়ের সঙ্গে বিচ্ছেদ, অপ্রিয় বিষয়ের সঙ্গে সম্পর্ক-সংসর্গ, যা পাওয়ার ইচ্ছা করে, তা না পাওয়াজনিত মানসিক পীড়া, হতাশা ইত্যাদি জাতীয় কোনো-না-কোনো দুঃখ, অশান্তি, ভয়-উপদ্রব মানবজীবনে অবশ্যই লেগে থাকে। তাই জীবনের অপর নাম ‘দুঃখ’। </p>
<p class="txt">তিনি জীবনে দুঃখের অস্তিত্বকে এভাবে জানার পর মনোনিবেশ করলেন, এ সকল দুঃখরাশির মূল উৎপত্তি স্থানটি কোথায়—দেহে? নাকি মনে? স্থির একাগ্র ধ্যানজ অনুসন্ধানী মনে তিনি পরিষ্কারভাবে দেখলেন, এ দুঃখের জন্ম, অনুভব স্থান দেহে নয়; জীবিত বা জীবনীশক্তিসম্পন্ন মনের মাঝেই তার কার্যকারণ ক্রিয়া চলে (সুদ্ধধম্মা পৰত্তন্তি)। অন্যথায় মরদেহটিও বলতে পারতো—‘হে জীবিত জ্ঞাতিরা, তোমরা আমাকে শ্মশানে নিয়ে গিয়ে আগুনে পোড়ানোর কষ্ট দিও না। আমি জীবিত অবস্থায় তোমাদের যা উপকার করেছি, সেই কৃতজ্ঞতা তোমরা আমাকে সযত্নে, সগৌরবে মাটির তলায় সুরক্ষা করবে।’</p>
<p class="txt">আত্মপর দুঃখমুক্তির উপায়সন্ধানী রাজসন্ন্যাসী সিদ্ধার্থ গৌতম এভাবেই উচ্চতর ধ্যানময় চিত্তের শক্তিশালী একাগ্রতার অনুসন্ধানী গবেষণায় আবিষ্কার করেছিলেন দৈহিক চোখ, কান, নাক, জিহ্বা আর দেহগাত্রের স্পর্শ অনুভূতির স্নায়ু শক্তি, মস্তিষ্কের সহায়তায় যেই বিশেষ একটি বিচার-বিবেচনা বা চিন্তাশক্তির জন্ম দেয়, তারই নাম ‘চিত্ত’। এই চিত্ত নানাভাবে চিন্তা করে যেই ধারণা বা বিশ্বাসকে ধারণ করে তারই নাম ‘মন’। তাই ‘মন’ হচ্ছে শিশুর জন্মলগ্ন থেকে মৃত্যুর পূর্ব পর্যন্ত চোখ, কান, নাক, জিহ্বা দ্বারা ধারণকৃত বিশালাকার ধারণার ভাণ্ডার। ধ্যানী সিদ্ধার্থ তারই নাম দিয়েছিলেন ‘সঙ্খারা ধম্মা’। এ বিশাল সংস্কারভাণ্ডারে যেগুলো থাকে, তাদের নাম দেয়া হলো লোভ-অলোভ, দ্বেষ-অদ্বেষ, মোহ-অমোহ বা জ্ঞান-অজ্ঞতা তিনি ধ্যানময় প্রখর বিচার-বিশ্লেষণী শক্তি দিয়ে দিবালোকের (ৰিজ্জা উদপাদি, আলোকো উদপাদি) মতো নিখুঁতভাবে বুঝতে পারলেন কীভাবে কতো বিচিত্র বেশে মনে লোভ উৎপন্ন হয়, দ্বেষ উৎপন্ন হয়, মোহ নামক অজ্ঞতাকে আশ্রয় করে। আর মনের সেই প্রতিটি লোভ-দ্বেষ-মোহ উপাদানই মানুষকে প্রতিনিয়ত দুঃখ, অনুতাপ, অনুশোচনা শোক-বিলাপ, দুঃশ্চিন্তা, উদ্বেগ-উৎকণ্ঠা, মান-অভিমান, হিংসা-ক্ষোভ, প্রতিশোধ স্পৃহা, অন্ধ আসক্তি-স্বার্থপরতা, হানাহানি জন্ম দিয়ে নিরন্তর দুঃখ-ভোগান্তির শিকার করে। সেই একই মনে আবার সম্ভব হয় উল্লেখিত দুঃখদায়ী উপাদান (চৈতসিক)-গুলোর সাময়িক অথবা চির অবসান ঘটিয়ে লোভের স্থানে অলোভ; দ্বেষের (হিংসা) স্থলে অদ্বেষ (মৈত্রী), মোহের (অজ্ঞতা) স্থলে অমোহ (জ্ঞান-প্রজ্ঞা) নামক সুখদায়ী, শান্তি-প্রশান্তিদায়ী এক পরমানন্দময় অবস্থা। সেই সুদুর্লভ অবস্থাটির তিনি নাম দিলেন—‘নিব্বানং পরমং সুখং’—পরম সুখ, পরম শান্তিময় নির্বাণ। এ জ্ঞান প্রকাশের মাধ্যমেই জগতে তিনি বুদ্ধ হলেন। </p>
<p class="txt">কী উপায়ে এ পরম দুর্লভ মনটি অধিগত করা যায়? এ প্রশ্নের উত্তর সন্ধান করতে গিয়ে রাজসন্ন্যাসী সিদ্ধার্থ গৌতম মানুষের দৈনন্দিন জীবন পরিচালনার একটি সুনির্দিষ্ট ছক তৈরি করলেন, সেই ছকটির নাম ‘অরিযো অট্ঠঙ্গিকো মগ্গো’। জীবনদুঃখের সার্বিক এবং সত্যিকার অবসানের অন্য কোনো উপায় আছে কি না তিনি দীর্ঘ ছয় বছর ধরে তার অনুসন্ধান আর গবেষণার পরই ঘোষণা করলেন, এই ‘আর্য অষ্টাঙ্গিক মার্গই একমাত্র পথ, একমাত্র উপায় (একাযনো অযং ভিক্খৰে মগ্গো)। হাজার লক্ষ বছর ধরে মানবজাতির পরম্পরাগত বিশ্বাস-প্রভাবিত মানুষের প্রচলিত মিথ্যা জীবনদৃষ্টির পরিবর্তন ঘটানোর মাধ্যমে একজন ব্যক্তি তার আপন মনন আর আচরণকে পুনর্গঠন করতে বুদ্ধ এই আর্য অষ্টাঙ্গিক মার্গের সর্বপ্রথম অঙ্গ বা শর্তটি মনোনীত করলেন ‘সম্মাদিট্ঠি’ অর্থাৎ যথার্থ সঠিক ধারণা (right or real understanding)-কে। এই যথার্থ ধারণাটি কী? আমার মনে যাবতীয় দুঃখের আহ্বানকারী আমি নিজেই অন্য কেউ নয়। তাই এ দুঃখের বিনাশসাধনের দায়িত্বও একমাত্র আমারই, অন্য কারো নয়। আমার কল্যাণমিত্র মাতাপিতা, গুরু-জ্ঞাতিবর্গ তাঁরা শুধু অনুপ্রেরণাদাতা, উপদেশ-পরামর্শদাতা মাত্র। এমন দৃঢ় বিশ্বাসের নাম ‘সম্মাদিট্ঠি’। এই সম্যক দৃষ্টি নিয়ে জীবনযুদ্ধে অবতীর্ণ হলে, আর্য অষ্টাঙ্গিক মার্গের অপর সাতটি অঙ্গের অনুশীলন (বাক্য, সংকল্প, কর্ম, জীবিকা, প্রচেষ্টা, স্মৃতি ও সমাধি) সম্যক বা যথাযথ হয়ে থাকে। অন্যথায় সেই সাতটি অঙ্গের অনুশীলন মিথ্যায় পর্যবসিত হয়।</p>
<p class="txt">শ্রদ্ধেয় বনভন্তে জীবনের ভরা যৌবনে ২৯ বছর বয়সে প্রব্রজ্যা নিয়েছিলেন এই শিক্ষা-উপদেশের যথার্থতা যাচাই করার জন্যে। তিনি সুদীর্ঘ ২১টি বছর পার্বত্য চট্টগ্রামের কাপ্তাই আর দীঘিনালা অঞ্চলের অরণ্যে একাকী অবস্থান করে বুদ্ধবাণীর ওপর যেই অভিজ্ঞতা অর্জন করলেন, তা বিভিন্ন সভা-সমাবেশ ছাড়াও ভিক্ষু-শ্রামণদের বিভিন্ন প্রেক্ষাপটে প্রকাশের চেষ্টা করতেন।</p>
<p class="txt">পরম শ্রদ্ধেয় বনভন্তের সঙ্গে ১৯৯৬ থেকে তাঁর মহাপ্রয়াণে অন্তিম দিনগুলো পর্যন্ত অতি নিকট সান্নিধ্যে থেকে আমার জানা কয়েকটি বিষয় এখানে তুলে ধরার চেষ্টা করছি :</p>
<p class="txt">১. শ্রদ্ধেয় ভন্তে আমাকে অনেকবার বলেছেন, ‘প্রজ্ঞাবংশ তোমাকে যদি কেউ ধর্মদেশনা করার জন্যে প্রার্থনা করে তা হলে তুমি চারি আর্যসত্যের আর্য অষ্টাঙ্গিক মার্গভিত্তিক ধর্মদান, জ্ঞানদানই করবে। তার বাইরে কিছু বলতে গেলে, বুদ্ধের প্রকৃত শিক্ষার বিরুদ্ধাচরণ হবে। চারি আর্যসত্যই বুদ্ধের একমাত্র শিক্ষা উপদেশ।’</p>
<p class="txt">২. ‘বনভন্তে বুদ্ধধর্মের ইঞ্জিনিয়ার’ এ কথাটি তিনি প্রায়শ উচ্চারণ করতেন। ইঞ্জিনিয়ার যেভাবে বিল্ডিং বস্তু বা যন্ত্রাংশকে যথানিয়মে সেটিং বা মিশ্রণের মাধ্যমে ইমারত বা ইঞ্জিন তৈরি করতে সক্ষম; পূজ্য বনভন্তেও ত্রিপিটকে বিভিন্ন স্থানে ছড়িয়ে থাকা বুদ্ধের শিক্ষা উপদেশসমূহকে আপন অভিজ্ঞতা এবং চলমান জনজীবনে ঘটে চলা ঘটনাগুলোকে যুক্তি-উপমায় ব্যবহার করে বিরল দক্ষতা দ্বারা উপস্থাপনায় সক্ষম ছিলেন।</p>
<p class="txt">বর্তমান বিশ্বে এমন দক্ষতাসম্পন্ন প্রতিভার স্বাক্ষর পাওয়া যায় থাইল্যান্ডের আজান চাহ্ এবং ভিয়েতনামের থিক্ না থান, এ দুই বৌদ্ধ ভিক্ষুদের ভাষণে।</p>
<p class="txt">৩. ভিক্ষুজীবনে পারাজিকাগ্রস্ত ব্যক্তি যদি শ্রামণরূপে ধ্যানময় জীবনযাপন করে থাকেন; তেমন ব্যক্তির পক্ষে ইহ জীবনে মার্গফলের অর্জন সম্ভব কি না? একদিন আমি এ প্রশ্ন ব্যাংককের এক ধ্যানশিবিরে বার্মিজ ধ্যান শিক্ষক ভদন্ত উ জনকা মহাথেরো মহোদয়কে করেছিলাম। তিনি সম্ভব নয় বলেছিলেন। বহুদিন পরে এ প্রশ্নটি পূজ্য বনভন্তেকে করলে তিনি বললেন, কেন পারবে না? ভিক্ষুর চারি পারাজিকা নামক শিক্ষাপদ তো বুদ্ধের সংঘ সদস্যভুক্তির বিধিবিধান মাত্র। বুদ্ধের সংঘের সভ্যপদভুক্ত ভিক্ষু এই বিনয়বিধান লঙ্ঘন দ্বারা পারাজিকা দণ্ডভোগকারী হলে সেই ব্যক্তিটি সংঘ কর্তৃক বর্জিত বিধায় ভিক্ষু সদস্যপদই শুধু থাকে না। মার্গফল নির্বাণ অধিগমের সঙ্গে এর সম্পর্ক কী? মার্গফল নির্বাণ তো বাইরের আইন-নির্ভর নয়। এটি মুহূর্তে মুহূর্তে পরিবর্তনশীল মন-নির্ভর বিষয়। লোভ-দ্বেষ-মোহ তথা অবিদ্যা-তৃষ্ণাতাড়িত নিয়ত পরিবর্তনশীল এই মনকে অলোভ, অদ্বেষ, অমোহমুক্ত মনে স্থায়ীভাবে পরিবর্তনের নামই তো মার্গ-ফল-নির্বাণ। তাই এক সময়ে আপনি ভিক্ষুত্ব নষ্টকারী পরে শ্রামণরূপে দশশীল সুষ্ঠুভাবে রক্ষা করে ধ্যানসাধনায় আন্তরিকভাবে নিয়োজিত হলে তার মার্গফল নির্বাণ অর্জন অসম্ভব নয়।</p>
<p class="txt">একজন সুদক্ষ বিনয়াচার্যের মতোই শ্রদ্ধেয় ভন্তে সেদিন আমার মনে বহুকাল ধরে জেগে থাকা প্রশ্নটির সমাধান দিয়েছিলেন।</p>
<p class="txt">৪. একবার আমি পূজ্য বনভন্তের সঙ্গে জুরাছড়ি শাখা বনবিহারের কঠিন চীবর দান সভায় যাই। ভন্তের আবাস কক্ষে তিনি কিছু উপাসক-উপাসিকাদের সঙ্গে আমিও ভন্তে দেশনা শুনছিলাম। তিনি হঠাৎ আমাকে বললেন, লম্বা লম্বা চুলে প্রতিদিন কী পরিমাণ তেল খরচ করে? তিনি এক উপাসিকাকে জিজ্ঞাসা করলেন। মহিলাটি বললেন, আমার মাথায় সপ্তাহে এক ছটাক তেল লাগে ভন্তে, একশো মহিলার চুলের জন্যে মাসে কী পরিমাণ তেল তার হিসাব করতে আমাকে বললেন। এই পরিমাণ তেলে দাম দেখে বললেন, দেখ তো শুধু মেয়েদের লম্বা চুল রাখার কারণে, এই চাকমা সমাজ হতে কী পরিমাণ অর্থের অপচয় হয়? অথচ, লম্বা চুল না রাখলেও চলে। অধিকন্তু, খাটো চুল রাখলে চুলের জট ভেজা চুলের দুর্গন্ধ, উকুনের উপদ্রব ইত্যাদি বহু উপদ্রব হতেও রেহাই পাওয়া যায়। আমি আজ চীবর দানে এ বিষয়েই দেশনা করবো।</p>
<p class="txt">এভাবে শ্রদ্ধেয় ভন্তে বুদ্ধের চারি আর্যসত্যের আলোকে মানুষের দৈনন্দিন জীবনের দুঃখগুলো তাঁর ধর্মদেশনায় তুলে ধরতেন।</p>
<p class="txt">৫. কিছুদিন আগে খাগড়াছড়ি এলাকায় শান্তিচুক্তির পক্ষ-বিপক্ষের দল দুটির মধ্যে গুলি বিনিময় হলে কলেজ বিশ্ববিদ্যালয়ের প্রায় ৫/৭ জন চাকমা ছাত্র নিহত হয়।</p>
<p class="txt">সেই ঘটনার প্রসঙ্গে একদিন ভোরে ভিক্ষু-শ্রামণদের ধর্মদেশনার সময়ে আমার সামনে বসেছিলেন শ্রদ্ধেয় বনভন্তের শ্রামণজীবনের এক বন্ধু ভিক্ষু। শ্রদ্ধেয় বনভন্তে উত্তেজিত কণ্ঠে দীর্ঘক্ষণ যাবৎ নিহত ছাত্র আর তাদের আত্মকোন্দল বিষয়ে বলে যাচ্ছিলেন। বন্ধু ভিক্ষু মহোদয় এক পর্যায়ে অসন্তোষ প্রকাশ করে বললেন, ‘ভন্তে, বহুকাল পরে আমি আসলাম আপনার মুখে চারি আর্যসত্য বিষয়ে কিছু আলোচনা শোনার আশায়। এ প্রসঙ্গে তো কিছুই বললেন না।’ এই অভিযোগে বনভন্তে একটুখানি থেমে বললেন, ‘শোন, তুমি তো এতকাল তা হলে বুদ্ধদেশিত চারি আর্যসত্যকে কেবল বই-এর পৃষ্ঠাতেই দেখে দেখে গত করেছ। চাকমাদের এই হানাহানি কী চারি আর্যসত্যে পড়ে না?’</p>
<p class="txt">হ্যাঁ, সত্যি! বুদ্ধের দুঃখমুক্তির শিক্ষা-উপদেশগুলো নিজের ও অন্যের দৈনন্দিন জীবনে খুঁজে বের করতে না পারলে, দুঃখ নামক মহারোগমুক্তিময় নির্বাণ শান্তিসুখ অর্জন হবে কী করে?</p>
<p class="txt">৬. শ্রদ্ধেয় বনভন্তে প্রতিদিন ভোরে ভিক্ষু-শ্রামণদের যা দেশনা করতেন, তাতে আধ্যাত্মিক জ্ঞানময় জীবনের অনিত্যতা, নশ্বরতা, দুঃখময়তা, আমি, আমার নামক ধারণাটির অসারতা সম্পর্কে আলোচনাই প্রাধান্য পেতো।</p>
<p class="txt">অপরদিকে বড়ো বড়ো জনসমাবেশে দেশনা করার সময়ে প্রধান্য লাভ করতো পঞ্চশীল পালনের উপকারিতা আর দয়া-ক্ষমা-মৈত্রীগুণের অনুশীলনের গুরুত্বের ওপর। বুদ্ধের পরমার্থিক উপদেশ আনিত্য, দুঃখ, অনাত্ম দেশনা এ জাতীয় সভায় যা করতেন তা ছিল যৎসামান্য।</p>
<p class="txt">৭. তিনি নিজে যেমন শীলবিনয়ের প্রতি গভীর শ্রদ্ধাশীল এবং স্বয়ং আন্তরিকভাবে অনুশীলনও করতেন, ঠিক একইভাবে ভিক্ষু-শ্রামণদেরও শীলসংযত জীবনযাপনে সর্বদা অনুপ্রাণিত করতেন। ভিক্ষু-শ্রামণদের শীলাচারণে অবহেলার প্রতি তিনি খুব কঠোরও ছিলেন।</p>
<p class="txt">তবে শ্রদ্ধেয় ভন্তের এ বিষয়ে স্থান-কাল-পাত্রজ্ঞান ছিল অসাধারণ। এ প্রসঙ্গে একদিনের একটি ঘটনা বলি। রাঙামাটি রাজবন বিহারে এক সন্ধ্যায় এক চাকমা মেয়ে একজন কোরিয়ান ভিক্ষুণীকে নিয়ে উপস্থিত হলেন। রাজবন বিহারের ভিক্ষু-শ্রামণেরা মনে হয় ইতিপূর্বে কোনো ভিক্ষুণী দেখেননি। তাই তারা ভিক্ষুণীটিকে ঘিরে অনেক্ষণ কেবল নানা কৌতূহলী প্রশ্নই করে চলেছেন।</p>
<p class="txt">এই ভিক্ষুণী রাতে কোথায় যাবে, কোথায় থাকবে এ সকল প্রশ্নই ছিল বেশ। এক পর্যায়ে ভিক্ষুণীটি বললেন, আমি ঢাকা থেকে রওনা দেয়ার পর থেকে এখনো কিছু খাইনি। খুব খিদে পেয়েছে। তারা চাকমা মেয়েটিকে বললেন, কেন এই ভিক্ষুণীকে এখানে অসময়ে নিয়ে এসেছ? এখানে যে বারোটার পরে কিছু খাওয়া যায় না, তা তুমি জান না? আর ভিক্ষুণী হলে রাতে খাবে কী করে? তাকে অষ্টশীলধারী উপাসিকাদের ঘরে নিয়ে যাও। সেখানে জুস আছে, তা খাওয়ায়ে কোনো হোটেলে নিয়ে যাও। এখানে ভিক্ষুণী থাকার কোনো স্থান নেই।</p>
<p class="txt">এতক্ষণ যাবৎ আমি কোনো কথা বলার ইচ্ছা হচ্ছিল না। কারণ, এই ভিক্ষুরা কিছুদিন আগে আমার কাছে আসা দুজন জাপানী ভিক্ষুকে রাজবন বিহারে থাকতে দেননি। তারা আমাকে রাত ৮টায় বাধ্য করেছিলেন হোটেল সফিনায় তাদের রাখার ব্যস্থা করতে। কিন্তু, এখন একজন ভিক্ষুণীকে এমন অসময়ে চলে যেতে বলাটা নিতান্ত অমানবিক ঠেকলো আমার কাছে। তাই ঘিরে ধরা ভিক্ষুদের কিছু না বলে আমি পূজ্য বনভন্তের কাছে গেলাম এবং ভিক্ষুণীর অসহায়ত্ব সম্পর্কে ভন্তেকে জানালাম। শ্রদ্ধেয় ভন্তে বললেন, ভিক্ষুণীটিকে ভালো কিছু কলা-বিস্কিট খেতে দাও; তারপর আমার কাছে নিয়ে এসো। আমি সংঘভাণ্ডার থেকে কলা-বিস্কিট, কেক সংগ্রহ করিয়ে ভিক্ষুণীকে খেতে দিলাম। তিনি তৃপ্তির সঙ্গে তা আহার করলেন। তারপর ভন্তের কক্ষে তাকে নিয়ে গেলে, ভন্তে হেসে দিয়ে বললেন, তাকে দেখতে তো চাকমাদের মতো লাগছে। কোরিয়ান ভিক্ষুণীর সঙ্গে পূজ্য বনভন্তে অনেকক্ষণ ধরে নানান প্রশ্নে সময় কাটালেন। পরে বললেন, প্রজ্ঞাবংশ, তারা তো চাকমাদের মতো ঘর থেকে দূরে বাথরুমে যেতে অভ্যস্ত নয়। তাই বশিষ্ঠ ভিক্ষু যেই কুটিরে থাকে তাতে রাখার ব্যবস্থা করো। আমি পূর্বে সেই কুটিরে থাকার সময়ে ঘরসংলগ্ন বাথরুম দায়কেরা করে দিয়েছিল।</p>
<p class="txt">পূজ্য বনভন্তের এমনতরো বিচার-বিবেকবোধের পরিচয় আরও একবার পেয়েছিলাম। সেদিন ভন্তেকে দর্শন করতে কোলকাতা থেকে কিছু হিন্দু ভদ্রলোক এসেছিলেন। তারা ভন্তের সঙ্গে ধর্মপ্রসঙ্গে আলাপের এক পর্যায়ে একজন ভন্তের কক্ষে থাকা মিনারেল ওয়াটার এর কার্টুন থেকে জলপান করতে চাইলে শ্রদ্ধেয় ভন্তেকে ব্যজনীরত এক ভিক্ষু বাঁধা দিয়ে বললেন, না ওখান থেকে জল খাওয়া যাবে না। আপনি নিচে গিয়ে উপাসক-উপাসিকাদের বিশ্রামঘর থেকে জল খেয়ে আসুন। তখন আমি মনে মনে হাসলাম। কারণ, কোলকাতার মানুষুটি এই বিশ্রামশালাটির হদিস পেতে অনেকক্ষণ লাগবে। পূজ্য বনভন্তে নির্দেশ দিলেন সেই কার্টুন থেকেই জলের একটি বোতল ভদ্রলোকটিকে দিতে। </p>
<p class="txt">শ্রদ্ধেয় ভন্তের এই স্থান-কাল-পাত্র বিবেচনাজ্ঞান বনবিহার-সংশ্লিষ্ট ভিক্ষু-গৃহীদেরও ভাবনায় থাকলে, বনবিহারগুলোতে এতো কুকুর আর বানরের উপদ্রব যেমন হতো না, তেমনি রাঙামাটির লেকের জলদূষণও বহুগুণে কমে যেতো। আমার ভয় লাগে, আত্মসমালোচনামূলক এ কথাগুলো তারা ছাপবেন কি না।</p>
<p class="txt">৮. বনবিহার আর বনভন্তের শিষ্য-সংশ্লিষ্ট এমনতরো আরও অনেকগুলো বিষয় আছে যেগুলো এখন প্রথাগত নিয়মে পরিণত হয়ে গেছে। পূজ্য বনভন্তের জীবদ্দশায় এসব প্রশ্নের সমাধান যতো সহজ ছিল, এখন তা দুরূহ হয়ে গেল। বর্তমানে সবচেয়ে বিতর্কিত বিষয়টি হলো পূজ্য ভন্তের শবদেহটি, মায়ানমার ও থাইল্যান্ডে এমন মমিকৃত ভিক্ষুর মরদেহ বহু আছে এগুলো নিয়ে সেসব দেশে কোনো বিতর্ক নেই। তবে পূজ্য বনভন্তের জীবিত অবস্থায় শারীরিক অক্ষমের কারণে ঘাড় বাঁকাজনিত কষ্টে বহুদিন থাকা সত্ত্বেও তিনি নিজেই নিজের দৈহিক সুবিধা-অসুবিধা বিষয়ে সম্পূর্ণ নির্লিপ্ত ছিলেন। পূজ্য ভন্তেকে চিকিৎসা করাটাও খুব কঠিন কাজ ছিল। তিনি নিজ দেহের চিকিৎসায় ডাক্তারদের প্রায় সময়ে বাঁধা দিতেন। কিন্তু, ঢাকার স্কোয়ার হাসপাতালে ভন্তের মরদেহের পাশে যারা ছিলেন, তাদের উচিত ছিল সদ্য প্রয়াত মরদেহটি সোজা করে দেয়া। এমন ভুলের কারণে বর্তমান শবাধারে রাখা দেহটা এখন খুবই বিসদৃশ দেখায়। অধিকন্তু, পচনশীল দেহের অনিবার্য পরিণতির বিষয়টির কারণেই বুদ্ধও নির্দেশ দিয়েছিলেন তাঁর দেহকে রাজচক্রবর্তীর মরদেহ তৈলাধারে স্থাপনাদি প্রক্রিয়ার মতো সৎকার করতে। মাত্র সাতটি দিনের জন্যে এমন ব্যবস্থা তখনকার সময়ে যদি প্রযোজ্য হয়। পূজ্য বনভন্তের মরদেহ দীর্ঘকাল এভাবে না রেখে তা ব্যাংককের ওয়াট পাকনাম্ তীর্থটির ফরা মঙ্গলদেব মুনির মরদেহ সংরক্ষণের মতো করে রাখাই উত্তম। আর সেই মরদেহকে আশ্রয় করে প্রয়াত বনভন্তেকে আমন্ত্রণ-নিমন্ত্রণাদির চর্চা করাটা মোটেই উচিত নয়। কারণ পূজ্য বনভন্তের লব্ধ বুদ্ধজ্ঞানের সম্পূর্ণ বিপরীত এ সকল আচরণ।</p>
<p class="txt">আমাদের স্মরণ রাখা উচিত, পূজ্য বনভন্তের অতিপ্রিয় বুদ্ধের চারি আর্যসত্য জ্ঞান, প্রতীত্যসমুৎপাদ জ্ঞানের প্রচার-প্রসারে আলোচনা, ধর্মদেশনা, আচরণ, অনুশীলনের নির্দেশনা পূজ্য বনভন্তে তাঁর অনুসারীদের প্রতি দিয়ে গিয়েছিলেন। কোনো অলৌকিক বিষয়াশয় নিয়ে মাতামাতির শিক্ষা তিনি আমাদের দেননি। পূজ্য বনভন্তের অতিপ্রিয় বনবিহারের বিশাল পাঠাগার আর পালি কলেজের সফল বাস্তবায়ন বর্তমান ও ভবিষ্যৎ প্রজন্মকে সেই সহায়তা দান করতে পারে, অন্য কোনো উপায়ে নয়। </p>
</div>
<div class="react">
</div>
</div>
`;
var url = location.href.includes('app.html')
if(!url){
    console.log(url)
    document.getElementById('post_container').innerHTML = post_txt
    readhelper();
}
console.log('ppp')