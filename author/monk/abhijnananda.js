var post_txt = `
<h1 class="title">একজন ভিক্ষুর কখন মিথ্যা জীবিকা হয়</h1>
	<div class="post_box">
	<div class="post_txt">
	<p class="txt">একজন ভিক্ষু যখন জীবিকার জন্যে বুদ্ধের আদর্শগুলো বিসর্জন দিয়ে অন্য কোনো উপায় অবলম্বন করে জীবিকা নির্বাহ করে, তখনই সে পুরোপুরি মিথ্যা জীবিকার আশ্রয় গ্রহণ করেছে বলা যায়। কতগুলো অনুপযুক্ত দ্রব্যসামগ্রী গ্রহণ করে এবং অনৈতিক আচরণের দ্বারা সে মিথ্যা জীবিকার পথ বেছে নেয়। বুদ্ধের শিক্ষাকে অবহেলা করে এটি তার প্রকৃত আদর্শ নয়। কেননা ভিক্ষু বেঁচে থাকে দানের উপরে। বিশ্বাসীদের দানকেই তার জীবিকা বানিয়ে সে বাঁচে। এটিই হচ্ছে তার বেঁচে থাকার একমাত্র প্রসংশনীয় জীবিকার প্রণালী এবং প্রাচীন ঐতিহ্য। তাই এই ব্যবস্থার বিশুদ্ধতা বজায় রাখতে গিয়ে সে অবশ্যই নিজের পার্থিব সুবিধার জন্য অনুপযুক্ত উপায়ে বিশ্বাসীদের অকৃত্রিম বিশ্বাসকে প্রভাবিত করার চেষ্টা করবে না,অথবা তার ব্যবহারের অনুপযুক্ত কোনো দ্রব্যের জন্য তাদের বিশ্বাসকে প্রভাবিত করার চেষ্টা করবে না।</p>
	<p class="txt"><b class="calibre1">অনুপযুক্ত দ্রব্যসামগ্রী বলতে ঠিক কোনগুলোকে বুঝায় </b><b dir="rtl" class="calibre1">:</b></p>
	<ul class="list_">
	<li><span>অনুপযুক্ত দ্রব্যসামগ্রী বলতে টাকা</span><span dir="rtl">-পয়সা, সোনা-রূপা ইত্যাদিকে বুঝানো হয়েছে, </span><span>অথবা যে-কোনো ধরনের বিনিময়ের দ্রব্যসামগ্রীকে বলা হয়েছে</span><span>—</span><span>নিপা.১৮-১৯।</span></li>
	<li><span>এ ছাড়াও শ্রামণ্যফল সূত্র বলে যে, রান্না না করা শস্যদানা... কাঁচা মাংস... নারী ও মেয়ে... দাস-দাসী... ছাগল ও ভেড়া... হাঁস-মুরগি ও শুকর... হাতি, গবাদি পশু, ঘোড়া ও ঘোটকি... জমিজমা ও সম্পত্তি গ্রহণকে অনুপযুক্ত দ্রব্যসামগ্রী হিসেবে আখ্যায়িত করা হয়েছে</span><span>—</span><span>দী.নি.২।</span></li>
	<li><span>অর্থকথা বলে, এই দ্রব্যগুলোকে </span><span>দুক্কট</span><span dir="rtl">-ৰত্থু</span><span> নামে অভিহিত করেছে, কেননা এগুলো গ্রহণ করলে দুক্কট আপত্তিগ্রস্থ হতে হয়</span><span>—</span><span>নিপা.১৯।</span></li>
	</ul>
	<p class="txt">মিথ্যা জীবিকার প্রধান বৈশিষ্ট্যসমূহ :</p>
	<p class="txt">যদি কোনো ভিক্ষুর নিম্নোক্ত বৈশিষ্ট্যসমূহ বিদ্যমান থাকে তাহলে তাকে মিথ্যা জীবিকার দ্বারা জীবন-ধারণ করছে বলা যাবে :</p>
	<ul class="list_">
	<li>ভান করা</li>
	<li>কথা বলা</li>
	<li>ইঙ্গিত করা</li>
	<li>তাচ্ছিল্য করা</li>
	<li><span>লাভ দিয়ে লাভ খোঁজা</span><span>—</span><span>ম.নি.৩.২.৭</span></li>
	</ul>
	<p class="txt">উক্ত বৈশিষ্ট্যসমূহের তুলোনামূলক আলোচনা :</p>
	<p class="txt">এ বিষয়ে বিশুদ্ধিমার্গে বিশেষভাবে আলোচনা করা হয়েছে। আলোচনার বিষয়টা অত্যন্ত দীর্ঘ হওয়ায় কেবল এর সারসংক্ষেপ তুলে ধরা হল।</p>
	<p class="txt"><b class="calibre1">ভান করা :</b> ভান করা মানে হচ্ছে, ভালো ভালো খাদ্য ইত্যাদি না চাওয়ার ভাব দেখানো, এই আশায় যে, দাতারা ভিক্ষুর অল্পেচ্ছুকতা দেখে মুগ্ধ হবে এবং এর ফলে তাকে আরও ভালো ভালো খাদ্য দান করবে।</p>
	<p class="txt">কথা বলা<b class="calibre1"> :</b> কথা বলা মানে হচ্ছে, দাতাদের সাথে এমনভাবে কথা বলা, যাতে তারা দান দেয়, যার উদাহরণের মধ্যে আছে : প্ররোচনা দেওয়া, পরামর্শ দেওয়া, তাদের অনুরাগভাজন হওয়া, এবং তাদের ছেলেমেয়েদের প্রতি আদর-স্নেহ দেখানো।</p>
	<p class="txt">ইঙ্গিত করা<b class="calibre1"> :</b> ইঙ্গিত করা মানে হচ্ছে, পরোক্ষভাবে বলা বা ইশারা করা, যাতে দাতারা দান দেয়।</p>
	<p class="txt">তাচ্ছিল্য করা<b class="calibre1"> :</b> তাচ্ছিল্য করা মানে হচ্ছে, কোনো ব্যক্তির সাথে তিরস্কারমূলক বা ব্যঙ্গাত্মকভাবে কথা বলা এই আশায় যে,সে লজ্জা পেয়ে দান দেবে।</p>
	<p class="txt"><span>লাভ দিয়ে লাভ খোঁজা : লাভ দিয়ে লাভ খোঁজা মানে হচ্ছে, ছোট্ট একটি দান দেওয়া এই আশায় যে,বিনিময়ে বড়োসড়ো কোনো দান পাওয়া যাবে (এর মধ্যে লাভের আশায় কোনো কিছুতে বিনিয়োগ করা এবং যারা দান দেয় তাদের বস্তুসামগ্রীর সুবিধা দেওয়া অন্তর্ভুক্ত)</span><span>—</span><span>বি.ম.১.১৬</span></p>
	<p class="txt">ৰিভঙ্গ অনুসারে আলোচনা :</p>
	<p class="txt"><b class="calibre1">ভান করা :</b> ভান করা মানে হচ্ছে, লাভ ও মান-সম্মান আকাঙ্ক্ষী, পাপ-ইচ্ছাসম্পন্ন ও কামনা দ্বারা তাড়িত ব্যক্তির দ্রব্যসামগ্রী ব্যবহার ও পরিভোগ করার ইচ্ছায় অথবা ঘুরিয়ে-পেঁচিয়ে কথার মাধ্যমে অথবা দেহের বিভিন্ন ভঙ্গিমাতে নিজেকে স্থাপন, রাখা বা প্রতিষ্ঠা করা, ভ্রূকুটি করা, ভ্রূকুটিশীলতা, প্রবঞ্চনা করা, প্রবঞ্চনা ও প্রবঞ্চনাশীলতাকেই বলা হয় ভান করা। </p>
	<p class="txt">কথা বলা<b class="calibre1"> :</b> কথা বলা মানে হচ্ছে, লাভ ও মান-সম্মান আকাঙ্ক্ষী, পাপ-ইচ্ছাসম্পন্ন ও কামনা দ্বারা তাড়িত ব্যক্তির পরের সাথে আলাপন, আলাপ, গল্প-গুজব, তোষামোদ, চরম তোষামোদ, ফুসলানো, চরম ফুসলানো, পরামর্শ, চরম পরামর্শ, প্রিয়ভাষিতা, চাটুকারিতা, মুগডালের অবস্থা ও আদর প্রকাশ করা। একেই বলে কথা বলা।</p>
	<p class="txt">ইঙ্গিত করা<b class="calibre1"> :</b> ইঙ্গিত করা মানে হচ্ছে, লাভ ও মান-সম্মান আকাঙ্ক্ষী, পাপ-ইচ্ছাসম্পন্ন ও কামনা দ্বারা তাড়িত ব্যক্তির পরের সাথে ইশারা, ইশারা-করা, আভাস, আভাস-কর্ম, পরোক্ষ কথা ও ঘোরানো কথা। একেই বলে ইঙ্গিত করা।</p>
	<p class="txt">তাচ্ছিল্য করা<b class="calibre1"> :</b> তাচ্ছিল্য করা মানে হচ্ছে, লাভ ও মান-সম্মান আকাঙ্ক্ষী, পাপ-ইচ্ছাসম্পন্ন ও কামনা দ্বারা তাড়িত ব্যক্তির অপরকে আক্রোশ করা, অপমান করা, তিরস্কার করা, উত্তেজিত করা, সমুত্তেজিত করা, উপহাস করা, অতি-উপহাস করা, কালিমা লেপন, সম্পূর্ণ কালিমা লেপন, অপবাদ রটিয়ে দেয়া ও অপরের পিঠের মাংস খাওয়া। একেই বলে তাচ্ছিল্য করা।</p>
	<p class="txt"><span>লাভ দিয়ে লাভ খোঁজা : লাভ দিয়ে লাভ খোঁজা মানে হচ্ছে, লাভ ও মান-সম্মান আকাঙ্ক্ষী, পাপ-ইচ্ছাসম্পন্ন ও কামনা দ্বারা তাড়িত ব্যক্তি এখানে প্রাপ্ত পরিভোগ্য জিনিসগুলো অন্য জায়গায় নিয়ে যায়, অন্য জায়গায় প্রাপ্ত পরিভোগ্য জিনিসগুলো এখানে নিয়ে আসে। এভাবে পরিভোগ্য জিনিস দিয়ে আরো পরিভোগ্য জিনিস পাওয়ার চেষ্টা, অনুসন্ধান, অন্বেষণ, খোঁজা, গবেষণা, জিজ্ঞাসা, একেই বলে লাভ দিয়ে লাভ খোঁজা।</span><span>—</span><span>ৰিভ.৮৬২-৮৬৫</span></p>
	<p class="txt">১. কোন কোন উপায় অবলম্বনে মিথ্যা জীবিকা হয়</p>
	<p class="txt">কোনো ভিক্ষু নিম্নোক্ত উপায় অবলম্বন করলে মিথ্যা জীবিকায় অন্তর্ভূক্ত হবে-</p>
	<ul class="list_">
	<li>কারোর বার্তা বহন করার জন্যে এবং টুকিটাকি কাজে এদিক-ওদিক যায়।</li>
	<li>বেচাকেনা করে।</li>
	<li>ভুয়া ওজন, ভুয়া ধাতু, ভুয়া পরিমাপ থেকে...ঘুষ, প্রতারণা, জোচ্চুরিসহ নানাবিধ অসৎ পন্থা অবলম্বন করে।</li>
	<li>অঙ্গচ্ছেদন, মেরে ফেলা, আটকে রাখা, রাস্তাঘাটে ডাকাতি, লুটপাত ও সহিংসতা সৃষ্টি করে। </li>
	<li><span>রাজা, মন্ত্রী, মহান যোদ্ধা (ক্ষত্রিয়), ব্রাহ্মণ, গৃহী অথবা কোনো যুবক/যুবতী </span><span>‘</span><span>এখানে যাও, </span><span>‘</span><span>ওখানে যাও, </span><span>‘</span><span>এটি সেখানে নিয়ে যাও, </span><span>‘</span><span>ওটা এখানে নিয়ে এসো, (বললে) তাদের বার্তা বহন করতে এবং তাদের কাজে এদিক-ওদিক যেতে ইচ্ছুক হয়, সেই ভিক্ষু লোকজনের এ ধরনের বার্তা বহন করা এবং তাদের কাজে এদিক-ওদিক ছুটোছুটি করে তাদের কাজ করে দেয়।</span></li>
	</ul>
	<p class="txt">২. কোন কোন বিদ্যাচর্চার দ্বারা মিথ্যা জীবিকা হয়</p>
	<p class="txt"><span>কোনো ভিক্ষু নিম্নোক্ত বিদ্যাচর্চা করলে মিথ্যা জীবিকায় অন্তর্ভূক্ত হবে</span><span>—</span></p>
	<ul class="list_">
	<li>অঙ্গপ্রত্যঙ্গের লক্ষণ বিচার (হস্তরেখাবিদ্যা)</li>
	<li>অশুভ চিহ্ন ও লক্ষণ বিচার</li>
	<li>আকাশের ঘটনাগুলো ব্যাখ্যা করা (উল্কাপাত, ধূমকেতু)</li>
	<li>স্বপ্নতত্ত্ব</li>
	<li>দেহের বৈশিষ্ট্যগুলো বিচার (করোটি বা মাথার খুলি বিচার)</li>
	<li>ইঁদুরে চিবানো কাপড়ের চিহ্ন বিচার</li>
	<li>অগ্নিতে নৈবদ্য উৎসর্গ, বড় চামচ/হাতা থেকে নৈবদ্য উৎসর্গ, তুষ, চালের গুঁড়ো, চাল, ঘি, ও তেলের নৈবদ্য</li>
	<li>মুখ থেকে নৈবদ্য উৎসর্গ</li>
	<li>রক্তবলি দেওয়া</li>
	<li>আঙুলের ডগার ভিত্তিতে ভবিষ্যদ্বাণী</li>
	<li>বাস্তুবিদ্যা (geomancy)</li>
	<li>দেশের গুরুত্বপূর্ণ ব্যক্তিদের জন্য ভবিষ্যদ্বাণী করা</li>
	<li>শ্মশানে ভূত নামানো</li>
	<li>প্রেতাত্মাদের উপর জাদুমন্ত্র ঝাড়া</li>
	<li>মাটি বিদ্যা (পানি ও রত্ন নিয়ে ভবিষ্যদ্বাণী)</li>
	<li>সাপ বিদ্যা, বিষ বিদ্যা, কাঁকড়াবিছে বিদ্যা, ইঁদুর বিদ্যা</li>
	<li>পাখি বিদ্যা, কাক বিদ্যা</li>
	<li>আয়ুষ্কাল ভবিষ্যদ্বাণী করা</li>
	<li>রক্ষাকারী মন্ত্র দেওয়া</li>
	<li>কোষ্ঠী বানানো</li>
	</ul>
	<p class="txt">৩. কোন বিষয়গুলো শুভ-অশুভ নির্ধারণে মিথ্যা জীবিকা হয়</p>
	<p class="txt"><span>কোনো ভিক্ষু নিম্নোক্ত বিষয়গুলোর শুভ-অশুভ নির্ধারণ করলে মিথ্যা জীবিকায় অন্তর্ভূক্ত হবে</span><span>—</span></p>
	<ul class="list_">
	<li>রত্ন, পোশাক, তলোয়ার, তীর, ধনুকলাঠি, অস্ত্রশস্ত্র, নারী, পুরুষ,</li>
	<li>ছেলে,<span dir="rtl"> </span>মেয়ে, দাস,<b class="calibre1"> </b>দাসী,<b class="calibre1"> </b>হাতি,<b class="calibre1"> </b>ঘোড়া,<b class="calibre1"> </b>মোষ,<b class="calibre1"> </b>ষাঁড়, ছাগল, ভেড়া,</li>
	<li>হাঁস-মুরগি,<b class="calibre1"> </b>তিতির,<b class="calibre1"> </b>টিকটিকি,<b class="calibre1"> </b>খরগোশ, কচ্ছপ<b dir="rtl" class="calibre1">, </b>নানাবিধ প্রাণী।</li>
	</ul>
	<p class="txt">৪. যে বিষয়গুলি ভবিষ্যদ্বাণী করলে মিথ্যা জীবিকা হয়</p>
	<p class="txt"><span>কোনো ভিক্ষু নিম্নোক্ত বিষয়গুলোর ভবিষ্যদ্বাণী করলে মিথ্যা জীবিকায় অন্তর্ভূক্ত হবে</span><span>—</span></p>
	<ul class="list_">
	<li>চন্দ্রগ্রহণ হবে,</li>
	<li>সূর্যগ্রহণ হবে,</li>
	<li>নক্ষত্র রাহুগ্রস্ত হবে, </li>
	<li>চন্দ্র-সূর্য শুভ হবে, </li>
	<li>চন্দ্র-সূর্য শুভ হবে না, </li>
	<li>নক্ষত্র শুভ হবে, </li>
	<li>নক্ষত্র শুভ হবে না, </li>
	<li>উল্কা বৃষ্টি হবে<span dir="rtl">, </span></li>
	<li>ভূমিকম্প হবে, </li>
	<li>রোগমুক্তি হবে, </li>
	<li>প্রচুর বৃষ্টি হবে, </li>
	<li>খরা হবে, </li>
	<li>প্রাচুর্যতা হবে, </li>
	<li>দুর্ভিক্ষ হবে, </li>
	<li>বিপদ হবে, </li>
	<li>রোগ হবে</li>
	</ul>
	<ul class="list_">
	<li>বিশ্রাম ও নিরাপত্তা হবে, </li>
	<li>চন্দ্রগ্রহণের ফল হবে এরূপ<span dir="rtl">, </span></li>
	<li>শুকনো মেঘ থেকে বজ্রপাত হবে<span dir="rtl">, </span></li>
	<li>শাসকেরা সামনে এগিয়ে যাবে<span dir="rtl">, </span></li>
	<li>শাসকেরা সামনে এগিয়ে যাবে না, </li>
	<li>আমাদের শাসকেরা আক্রমণ করবে এবং তাদের শাসকেরা পিছু হটবে, </li>
	<li>তাদের শাসকেরা আক্রমণ করবে এবং আমাদের শাসকেরা পিছু হটবে, </li>
	<li>আমাদের শাসকদের জয় হবে এবং তাদের শাসকদের পরাজয় হবে, </li>
	<li>তাদের শাসকদের জয় হবে এবং আমাদের শাসকদের পরাজয় হবে, </li>
	<li>এভাবে একজনের জয় হবে, </li>
	<li>অন্যজনের পরাজয় হবে<span dir="rtl">, </span></li>
	<li>আকাশে আলোর ঝলকানি দেখা যাবে (উত্তর মেরুতে দেখা যাওয়া আলোকচ্ছটা? aurora?, </li>
	<li>চন্দ্র,সূর্য ও নক্ষত্রের উদয়,অস্ত,অন্ধকার এবং ঔজ্জ্বল্য দেখা যাওয়ার ফল হবে এরূপ;</li>
	<li>চন্দ্র,সূর্য ও নক্ষত্রের উদয়,অস্ত,অন্ধকার এবং ঔজ্জ্বল্য দেখা যাবে</li>
	</ul>
	<p class="txt">৫. যে বিষয়গুলি শিক্ষা করলে মিথ্যা জীবকা হয়</p>
	<p class="txt"><span>কোনো ভিক্ষু নিম্নোক্ত বিষয়গুলোর শিক্ষা করলে মিথ্যা জীবিকায় অন্তর্ভূক্ত হবে</span><span>—</span></p>
	<ul class="list_">
	<li>হিসাব শিক্ষা করলে</li>
	<li>গণনা শিক্ষা করলে</li>
	<li>হিসাব-নিকাশ শিক্ষা করলে</li>
	<li>কবিতা রচনা করলে</li>
	<li>সুখবাদী বিদ্যা শিক্ষা করলে</li>
	<li>মতবাদ (<i class="calibre2">লোকাযত</i>) শিক্ষা করলে</li>
	</ul>
	<p class="txt">৬. আরো যেসব কাজের দ্বারা মিথ্যা জীবিকা হয়</p>
	<p class="txt"><span>কোনো ভিক্ষু নিম্নোক্ত বিষয়গুলোর দ্বারা মিথ্যা জীবিকায় অন্তর্ভূক্ত হবে</span><span>—</span></p>
	<ul class="list_">
	<li>বিবাহের শুভদিন ধার্য করা-কোন দিন কনেকে ঘরে আনা হবে এবং পাঠানো হবে</li>
	<li>বাগ্দান ও তালাকের জন্য শুভদিন ধার্য করা</li>
	<li>ঋণ সংগ্রহ করা অথবা বিনিয়োগ করা ও ঋণ দেওয়া</li>
	<li>লোকজনকে আকর্ষণীয় ও অনাকর্ষণীয় করার জন্যে মন্ত্র আবৃত্তি করা,</li>
	<li>যে-সব নারীর গর্ভপাত হয়েছে তাদের সারিয়ে তোলা</li>
	<li><span>কোনো লোকের জিহ্বা বন্ধ করার মন্ত্র জপ করা যেমন</span><span>—</span></li>
	</ul>
	<ul class="list_1">
	<li>তার চোয়াল অবশ করে দেওয়ার জন্য</li>
	<li>তার নিজের হাত থেকে নিয়ন্ত্রণ হারিয়ে ফেলার জন্য</li>
	<li>অথবা তাকে বধির করার জন্য মন্ত্র জপ করা</li>
	</ul>
	<ul class="list_">
	<li>আয়নায়,কোনো মেয়ের মধ্যে অথবা কোনো প্রেতাত্মাভরকারী ব্যক্তির মধ্যে থাকা প্রেতাত্মাকে প্রশ্ন করে দৈব উত্তর পাওয়া</li>
	<li>সূর্যপূজা, মহাব্রহ্মাপূজা, মুখ থেকে অগ্নিশিখা বের করা, সৌভাগ্যের দেবীকে আহ্বান করা</li>
	</ul>
	<p class="txt">৭. যজ্ঞের মতো যেসব কাজে মিথ্যা জীবিকা হয়</p>
	<p class="txt"><span>কোনো ভিক্ষু যজ্ঞের মতো নিম্নোক্ত বিষয়গুলোর দ্বারা মিথ্যা জীবিকায় অন্তর্ভূক্ত হবে</span><span>—</span></p>
	<ul class="list_">
	<li>কোনো সুবিধার জন্য দেবদেবীর কাছে প্রতিজ্ঞা করা</li>
	<li>সেই প্রতিজ্ঞা পূরণ করা</li>
	<li>ডাকিনীবিদ্যা</li>
	<li>মাটির ঘরে মন্ত্র জপ করা (উপরে মাটিবিদ্যা দেখুন)</li>
	<li>পৌরুষত্ব ও বন্ধ্যাত্ব আনয়ন করা</li>
	<li>কোনো জায়গা নির্মাণের উপযোগী করার জন্য প্রস্তুত করা</li>
	<li>নির্মাণের জন্য কোনো জায়গা পবিত্র করা</li>
	<li>আনুষ্ঠানিক মুখ ধোয়া ও আনুষ্ঠানিক গোসল দেওয়া</li>
	<li>যজ্ঞের আগুন দেওয়া</li>
	</ul>
	<p class="txt">৮. চিকিৎসা ক্ষেত্রে যেসব কাজ মিথ্যা জীবিকা হয়</p>
	<p class="txt"><span>কোনো ভিক্ষু নিম্নোক্ত বিষয়গুলোর ক্ষেত্রে চিকিৎসা প্রদান করলে মিথ্যা জীবিকায় অন্তর্ভূক্ত হবে</span><span>—</span></p>
	<ul class="list_">
	<li>বমির ওষুধ প্রয়োগ করা</li>
	<li>বিরেচক বা কোষ্ঠপরিষ্কারক</li>
	<li>ঊর্ধ্ব বিরেচক</li>
	<li>নিম্ন বিরেচক</li>
	<li>মাথাবিরেচক প্রয়োগ করা</li>
	<li>কানের তেল</li>
	<li>চোখের ড্রপ</li>
	<li>নাকের মধ্য দিয়ে চিকিৎসা</li>
	<li>মলম এবং প্রতিষেধক মলম দেওয়া</li>
	<li>চোখের অপারেশন (অথবা অপসারণমূলক অপারেশন) করা</li>
	<li>সাধারণ অপারেশন করা</li>
	<li>শিশুদের রোগের চিকিৎসা করা</li>
	<li>শেকড়-ওষুধ এবং বন্ধনকারী ভেষজ গুল্ম প্রয়োগ করা</li>
	</ul>
	<p class="txt">উপরোক্ত ১-৮ নং পর্যন্ত এই বৈশিষ্ট্যসমূহ দীর্ঘ নিকায়ের শ্রামণ্যফল সূত্র অনুযায়ী সাজানো হয়েছে। এই কার্যকলাপগুলি ভগবান 'পশুসুলভ' বিদ্যার সাথে তুলনা করেছেন। এগুলির যে-কোনোটি শিখলে অথবা শিক্ষা দিলে দুক্কট আপত্তি হয়।</p>
	<p class="txt">মিথ্যা জীবিকার সারসংক্ষেপ</p>
	<ul class="list_">
	<li>পাপেচ্ছুক ব্যক্তি (ভিক্ষু-ভিক্ষুনী) কামনা দ্বারা তাড়িত হয়ে জীবিকার জন্য ইচ্ছাকৃতভাবে অসত্য অবিদ্যমান উচ্চতর মানসিক অবস্থার (<i class="calibre2">উত্তরিমনুস্সধম্মা</i>) দাবি করলে তার পারাজিকা অপরাধ হয়।</li>
	<li>জীবিকার জন্য ইচ্ছাকৃতভাবে ঘটকালী করলে সংঘাদিসেস অপরাধ হয়।</li>
	<li>জীবিকার জন্য 'যে ভিক্ষু এই বিহারে বাস করে সে অর্হৎ' এভাবে বললে থুল্লচয় অপরাধ হয়।</li>
	<li>জীবিকার জন্য ভিক্ষু যদি অসুস্থ না হয়েও উত্তম খাদ্যদ্রব্য নিজের জন্য চেয়ে নিয়ে খায়, তার পাচিত্তিয় অপরাধ হয়।</li>
	<li>জীবিকার কারণে ভিক্ষুণী যদি অসুস্থ না হয়েও উত্তম খাদ্যদ্রব্য নিজের জন্য চেয়ে নিয়ে খায়, তার পাটিদেশনীয় অপরাধ হয়।</li>
	<li><span>জীবিকার কারণে অসুস্থ না হয়েও ডাল, ভাত নিজের জন্য চেয়ে নিয়ে খেলে দুক্কট অপরাধ হয়।</span><span>—</span><span>পরি.২৮৭</span></li>
	</ul>
	</div>
	<div class="react">
	</div>
	</div>
	<h1 class="title" id="calibre_link-2">মহাসংঘদান কি রীতি বিরুদ্ধ?</h1>
	<div class="post_box">
	<div class="post_txt">
	<p class="txt"><span>বেশ কিছুদিন আগে কঠিন চীর দান সম্পর্কে </span><span>“</span><span>বিতর্কিত কঠিন চীবরদান?</span><span>”</span><span> নামে আমি একটি প্রবন্ধ লিখেছিলাম। মহাসংঘদানের বিষয়েও আলোচনার করার প্রয়োজন বলে মনে করছি। কারণ, না বোঝা অভিমানিদের এটিও এক ধরণের বিতর্কিত বিষয়। অন্যদিকে বহু মানুষ এখনো অনেককিছুই না বুঝে মন্তব্য করে। মনের তিক্ত অনুভূতি নিয়ে ধর্মের বিষয়ে একেঅপরে মাতামাতি করে। যারফলে ক্রোধ নামের ক্ষতিকর মনোচেতনাগুলি তাদেরকে অসুস্থ করে দেয়। অসুস্থাবস্তায় আবোল-তাবোল বলে তারা অকুশলকর্ম সৃষ্টি করে। এতে অপ্রত্যাশিত দুঃখ ভোগ করে, কিন্তু জানে না। তাই লেখাটা হচ্ছে সেজন্য, যাতে জেনে-বুঝে ও শিক্ষা নিয়ে সকলে ভুল বুঝাবুঝি থেকে বিরত থাকতে পারি।</span></p>
	<p class="txt"><span>বনভন্তের সৃষ্ট ধর্মীয় অনুষ্ঠাগুলোর মধ্যে </span><span>“</span><span>মহাসংঘদান</span><span>”</span><span> হচ্ছে আরেকটি বিশাল পুণ্যযজ্ঞের সমাবেশ। আমার মনে হয় উদ্&zwnj;যাপনের দিক থেকে মহাসংঘদান হচ্ছে দ্বিতীয় বৃহত্তম ধর্মীয় অনুষ্ঠান। এই মহাসংঘদানও খুবই আলোচিত একটি বিষয়। অনুষ্ঠানটির উদ্&zwnj;যাপনের জনপ্রিয়তা যেমনি আলোচিত, তেমনি অভিমানিদের কাছেও বিতর্কিত বলে এটি বেশ সমালোচিত। যারা বনভন্তের সৃষ্ট মহাসংঘদানকে বিতর্কিত, ত্রিপিটকে মেলে না ও প্রয়োজনহীন মনে করেন তাদের উদ্দেশ্যে বলছি, আপনারা সিম্পল একটা বিষয়কে ভুলভাবে বুঝে জট পাকিয়ে জটিল করে ফেলেছেন। যেই জটিলতা থেকে অনেকে কয়েক দশক পরেও বের হয়ে আসতে পারছি না। আমি মনে করি, এত জটিল করে না বুঝে এ বিষয়টাকে অনেক সহজে বুঝা যেত। করার তো কিছু নেই। যা হবার তা হয়ে গেছে। তবে চেষ্টা অব্যাহত রাখবেন, অতীতের ভুল শুধরে নিয়ে ভবিষ্যতে আগাতে পারেন কিনা।</span></p>
	<p class="txt"><span>যা হোক, না মানা অভিমানিদের যুক্তি হচ্ছে, বুদ্ধের সময়কালে বা ত্রিপিটকে কেবল সংঘদান সম্পর্কে আলোচনা করা হয়েছে, অর্থাৎ পিটকীয় গ্রন্থগুলোতে মহাসংঘদানের কথা উল্লেখ নেই। তাই মহা সংঘদান মানেই একটা রীতিসিদ্ধ নয় এমন প্রথা বনভন্তে প্রচলন করেছেন। মেনে নিচ্ছি মহা সংঘদানের বিষয়টা ত্রিপিটকে অনুপস্থিত। আমার কথা হচ্ছে ত্রিপিটকে উল্লেখ না থাকলে কি কুশলকর্ম করা যায় না? বুদ্ধ না থাকলে কি তাঁর আদর্শ পালন করা যায় না? ভিক্ষুর কাছ থেকে শীল গ্রহণ না করে কি শীল পালন করা যায় না? সবই করা যায়। তাই আমার মতে, পূজ্য বনভন্তের প্রবর্তিত মহা সংঘদান প্রচলন ঠিক ছিল। সেটা এই কারণে যে, </span><span>‘</span><span>মহা</span><span>’</span><span> শব্দটি প্রকৃতঅর্থে সংঘকে বিশেষায়িত করার জন্য নয়। তিনি সরাসরি ভিক্ষুসংঘকে এটি বলেননি। </span><span>‘</span><span>মহা</span><span>’</span><span> শব্দটি একটি বিশেষণ। শব্দটিকে বিশেষণ হিসেবে জুড়ে দিলে </span><span>‘</span><span>ভিক্ষু এবং দান</span><span>’</span><span> এই উভয় ক্ষেত্রেই মিলে যায়। অর্থাৎ ভিক্ষুসংঘকেও </span><span>‘</span><span>মহা</span><span>’</span><span> শব্দে বিশেষায়িত করা যায়, দানযজ্ঞকেও করা যায়। সুতরাং আমাদের বুঝতে হবে বনভন্তে </span><span>‘</span><span>মহা</span><span>’</span><span> শব্দটিকে ঠিক কোন অর্থে বিশেষায়িত করেছেন।</span></p>
	<p class="txt"><span>আসলে সংঘদানকে জাঁকজমকভাবে বা ব্যাপক আকারে তুলে ধরার জন্যেই তিনি </span><span>‘</span><span>মহাসংঘদান</span><span>’</span><span> নামে অনুষ্ঠানের প্রচলন করেছিলেন। যাতে পিছিয়ে পড়া বৌদ্ধ জনগোষ্ঠী নতুন আঙ্গিকে পূণ্যকর্ম সম্পাদন করে একটু হলেও ধর্মকে উপলব্ধি করতে সক্ষম হয়। সেক্ষেত্রে সংঘদানের শব্দে </span><span>‘</span><span>মহা</span><span>’</span><span> শব্দের বিশেষণ প্রয়োগ কি তাহলে ব্যাকরণগত ভুল? শব্দবন্ধে ত্রুটি আছে কি? নাকি কোনো বাক্যে </span><span>‘</span><span>মহাসংঘদান</span><span>’</span><span> শব্দটি প্রয়োগ করলে বাক্যগঠনে রীতিবিরুদ্ধ? এটা নিশ্চয় জানেন যে, সম্মেলন শব্দে </span><span>‘</span><span>মহা, শব্দের বিশেষণ প্রয়োগ করলে </span><span>‘</span><span>মহাসম্মেলন</span><span>’</span><span> হয়। আর এই মহাসম্মেলন তখনই আমরা বলি, যখন সম্মেলনের পরিকাঠামো বৃহত্তর পর্যায়ে চলে যায় এবং আয়োজন ও উদ্&zwnj;যাপনের ধরণ ব্যাপক আকার ধারণ করে। ঠিক তদ্রুপ দেশ শব্দে জুড়ে দিলে মহাদেশ, প্লাবন শব্দে জুড়ে দিলে মহাপ্লাবন ইত্যাদি। সুতরাং সংঘদানের আয়োজন ব্যাপক পরিসরে সম্পাদন করা হলে তাকে মহাসংঘদান বলতে আপত্তি কোথায়? অথবা মহাসংঘদানে আখ্যায়িত করলে সমস্যা কোথায়?</span></p>
	<p class="txt">পরিশেষে, অনুষ্ঠান সম্পর্কে কোনো টপিক নিয়ে আলোচনা করলে যেটি আমি সবসময় বলি, শিক্ষাকামী সচেতন ও আদর্শবান ভিক্ষুগণ, আপনারা অনুষ্ঠান নির্ভর জীবন গঠন করবেন না। কেবল একটা অনুষ্ঠানে ভিক্ষু হিসেবে আপনার করণীয় কী, সেটা বজায় রাখুন এবং পূণ্যার্থীদের সাহায্য করুন। কারণ বৌদ্ধধর্ম ঠিকে থাকে এবং উজ্জ্বলতা বৃদ্ধি পায় ভিক্ষুরা ছিদ্রহীন জীবন যাপন করলে। কারণ আপনিও জানেন যে বুদ্ধ অনেক জায়গায় বলেছেন, লজ্জী ভিক্ষুদের দ্বারা বুদ্ধের আদর্শগুলো বেঁচে থাকবে, নির্লজ্জ ভিক্ষুদের দিয়ে নয়। তারা যদি আদর্শ ভুলে যায়, দায়ক-দায়িকাদের ধর্মনীতি ভুলে যাওয়া অস্বাভাবিক কিছু নয়। তাই সবদিক থেকে ভেবেচিন্তে একটি আদর্শবান ভিক্ষুজীবন গঠন করুন।</p>
	</div>
	<div class="react">
	</div>
	</div>
	<h1 class="title" id="calibre_link-3">শুধু গৃহী নয়, ভিক্ষুদেরও ক্ষমা চাইতে হয়</h1>
	<div class="post_box">
	<div class="post_txt">
	<p class="txt">আমি বড়োসড়ো একটা ধাক্কা খেয়েছিলাম, যখন এ শিক্ষাপদটি আমি বিনয় পিটকে পেয়ে যাই। কারণ, বুদ্ধের কথা অনুযায়ী এর আগে আমি ভিক্ষুরা গৃহীদের নিকট ক্ষমা চেয়েছে বলে এমন কথা কখনো শুনিনি, দেখিও নি। বরং কোনো কোনো ভিক্ষুকে রগরগে মনোভাব নিয়ে স্বর্গীয় এ গুণটিকে আদায় করে নিতে দেখেছি। তাই প্রথমদিকে বিষয়টা অদ্ভুতই লেগেছে আমার কাছে। লজিকটা কেমন যেন একটু গোলমেলেও মনে হয়েছিল। কিন্তু না, পরে বিষয়টাকে ঠাণ্ডামাথায় ভেবে দেখলাম শিক্ষপদটিতে কোনো গড়মিল নেই। সব ঠিক আছে, আর বুদ্ধও এমনি এমনি বলেন নি। গড়মিল খুঁজে পেলাম তথাকথিত ভিক্ষুদের, বুদ্ধের নয়। বুদ্ধের কথা বাদ দিয়ে যদি এমন হয়ে থাকে, অথবা কোনো ভিক্ষু প্রচলিত এমন আচরণ ধরে রাখে, তাহলে আমি মনে করি পূজনীয় ভিক্ষু মহোদয় তাঁর নিয়মটা কখনো শিখতে পারবেন না। তিনি আজীবন বুদ্ধের এই সুন্দর শৃঙ্খলা বিধির বাইরে থেকে যাবেন। শুধু তাই নয়, সচেতন না হলে পরবর্তী প্রজন্মও গ্রহণ করবে। তবে এই কথা তো কেবল আমিই বলছি। কিন্তু এর পিটকীয় রেফারেন্স আছে কী? অবশ্যই আছে। আসুন তাহলে কী আছে সেটা জেনে নিই।</p>
	<p class="txt"><span>ভিক্ষুদেরকে এই নিয়ম বেঁধে দিয়েছিলেন স্বয়ং ভগবান, যখন এ শৃঙ্খলাবিধির সত্যিকার অর্থে প্রয়োজন দেখা দিয়েছিল। অর্থাৎ এরকম একটি ঘটনার সম্মুখীন হতে হয়েছিল ভগবানকে, যারফলে শৃঙ্খলা বজায় রাখতে তাঁকে এ শিক্ষাপদটি চালু করতে হয়েছিল। চুলবর্গের প্রথম অধ্যায়ের ৪নং উপধারায় ৩৩নং-৪৫নং অনুচ্ছেদ পর্যন্ত </span><span>“</span><span>প্রতিস্মরণীয় কর্ম (মিটমাট কর্ম) নামে এই শৃঙ্খলাবিধির আলোচনা করা হয়েছে। তবে এ বিধিটি বেশিরভাগ ক্ষেত্রে ভিক্ষুদের শৃঙ্খলার ক্ষেত্রে আলোকপাত করা হয়েছে। আমি কেবল ভিক্ষু-গৃহীর যতটুকু জানা থাকলে যথেষ্ট হবে বলে মনে হয়েছে সেটুকুই আলোচনা করব। কারণ বিনয়ের প্রতিটি শিক্ষাপদ মূল, অর্থকথা ও টিকা মিলিয়ে বর্নণায় একটু দীর্ঘ হয়। এ অন্তহীন ছুটেচলা ব্যস্ততম সময়ের যুগে বইয়ের পৃষ্টার পর পৃষ্টা পড়ে পড়ে সময় কাটিয়ে দেয়া সবার পক্ষে সম্ভব হয়ে ওঠে না। তাই টুকিটাকি পেলেও আমার মনে হয় অন্তত খারাপ কিছু হবে না।</span></p>
	<p class="txt">তখন চিত্র নামে এক গৃহকর্তা তাঁর বাড়িতে পরদিনের পিণ্ড গ্রহণের জন্য সারিপুত্র-মোগ্গলায়ন ভন্তেসহ বিখ্যাত কয়েকজন গুণী ভন্তেকে নিমন্ত্রণ করে রেখেছিলেন। রাতের শেষদিকে যথাসময়ে গৃহকর্তা রান্নাবান্না শেষ করে উৎকৃষ্ট খাদ্য-দ্রব্যের ব্যবস্থা করে রাখলেন। এখন শুধু অপেক্ষার পালা। এদিকে আয়ুষ্মান সুধর্ম ভন্তে গৃহকর্তা কী কী আয়োজন করেছেন তা দেখার বড়ই সাধ জাগল। তিনি সিদ্ধান্ত নিলেন গৃহকর্তার খাবার-দাবারের আয়োজনটা একটু দেখে আসবেন। তাই সকাল সকাল আগেভাগে চীবরটা ভালোমত পরে নিয়ে পাত্র হাতে গৃহকর্তার বাড়িতে গিয়ে পৌঁছলেন।</p>
	<p class="txt"><span>সেখানে তিনি কথার একফাঁকে কোনো ভালো-মন্দ বিবেচনা না করে গৃহকর্তাকে যেন হঠাৎ বলে বসলেন, </span><span>“</span><span>গৃহকর্তা, দেখতেছি আপনি হরেক রকম খাদ্য-দ্রব্যের বিশাল আয়োজন করে রেখেছেন। তবে একটি আইটেম আমার চোখে পড়ছে না। ঐ যে তিলের তৈরি সঙ্গুলিকা কেক বা কী রকম যেন একটা নাম বলে, সেটা তো বানাননি মনে হয়?</span></p>
	<p class="txt"><span>অর্থকথা বলছে, &zwj;সুধর্ম ভন্তে এই কেকটির নাম উল্লেখ করেছিলেন মূলতঃ গৃহকর্তাকে একপ্রকার অপমান বা হেনস্তা করার জন্য। গৃহকর্তার পূর্বপুরুষেরা নাকি এই কেক বানিয়ে বিক্রি করতেন</span><span>—</span><span>চুব.অত্থ.৩৩।</span></p>
	<p class="txt"><span>যাইহোক গৃহকর্তা কিন্তু বুঝে গেলেন। তিনি বললেন, </span><span>“</span><span>ভন্তে, বুদ্ধের কথা হচ্ছে মণিমুক্তার সদৃশ। এরকম বহু রত্নসদৃশ উপদেশ থাকা সত্বেও আপনি কেবল এই সঙ্গুলিকা কেকটির কথাই বললেন।</span><span>”</span><span> একটা কাহিনীও শোনালেন। তিনি বললেন</span><span>—</span><span> </span><span>“</span><span>ভন্তে, আগেকার দিনে দক্ষিণাঞ্চলের ব্যবসায়ীরা পূর্বাঞ্চলে ব্যবসা করতে গিয়েছিল। ফিরে আসার সময় সাথে করে একটি মুরগি নিয়ে এসেছিল। সেই মুরগিটা পরে একটি কাকের সঙ্গে অন্তরঙ্গ সম্পর্ক গড়ে তুলেছিল। যারফলে সে একটি বাচ্চার জন্ম দেয়। বাচ্চাটি যখন ডাকার চেষ্টা করত অমনি শব্দের ধরণটা কিছুটা কাকের কিছুটা মুরগির এভাবে দ্বৈতশব্দ হয়ে যেত। কোনো ভাবেই পুরোপুরি মুরগি বা কাকের মত শব্দ করতে পারত না। ঠিক তদ্রুপ বুদ্ধবচনে মণিরত্নের মতো বহু উপদেশ থাকা সত্বেও আপনি কেবল তিলের তৈরী ঐ সঙ্গুলিকা কেকটির কথাই বললেন।</span><span>”</span></p>
	<p class="txt"><span>অর্থকথা বলছে, উপরোক্ত কাহিনী অনুযায়ী গৃহকর্তা সুধর্ম ভন্তেকে মূলতঃ এই নিগূঢ় অর্থপূর্ণ কথাটি বোঝাতে চেয়েছিলেন যে, </span><span>“</span><span>কাকের ঔরসে জন্ম নেয়া মুরগির বাচ্চা যেমন কাক কিংবা মুরগির মত ডাকতে পারে না, তেমনি আপনিও ভিক্ষু অথবা গৃহীদের উপযোগী ধর্মকথা বলতে পারেন না (কেবল কেকটির কথাই বললেন)</span><span>”—</span><span>চুব.অত্থ ৩৩।</span></p>
	<p class="txt"><span>সুধর্ম ভন্তে তা শুনে রীতিমতই ক্ষেপে গেলেন। তিনি বললেন, </span><span>“</span><span>গৃহকর্তা আপনার দেয়া কুঠির আপনাকেই ফিরিয়ে দিচ্ছি। আমি আর থাকতে চাই না। কেননা আপনি আমাকে অপমান করতেছেন, তিরস্কার করতেছেন। এই মুহুর্ত্বেই আমি চলে যাচ্ছি।</span><span>”</span><span> গৃহকর্তা কিন্তু তিনি যে অপমান করছেন না সেটা সুধর্ম ভন্তেকে অনেক বুঝালেন। কিন্তু কিছুতেই বোঝানো গেল না তাঁকে।</span></p>
	<p class="txt"><span>পরে সুধর্ম ভন্তে শ্রাবস্তীতে পৌঁছলে গৃহকর্তা ও তাঁর মধ্যে ঘটে যাওয়া বাকবিতণ্ডার কথা ভগবানকে খুলে বললেন। ভগবান তা শুনে খুবই কর্তব্যহীন একটা কাজ বলে আখ্যায়িত করলেন। তিনি একটু বকাঝকা করে বললেন, </span><span>“</span><span>এই অবোধ, তাহলে তুমি এটা অনুচিত কাজই করেছ। শ্রামণ-ব্রাহ্মণ যে কাজ করে না, তুমি সেকাজই করেছ। কেন তুমি শাসন হিতৈষী, নিবেদিতপ্রাণ, সঙ্ঘের সেবক চিত্র গৃহকর্তার মতো এমন একজন শ্রদ্ধাবান দায়ককে হীনবাক্যে অপমান করেছ? তোমার এমন অশিষ্ট কাজে শ্রদ্ধাবান ব্যক্তির শ্রদ্ধাবৃদ্ধিতে কখনো সাহায্য করবে না। শ্রদ্ধাহীন ব্যক্তির তো কথাই নেই।&zwnj;&zwnj;&zwnj;&zwnj;&zwnj;&zwnj;&zwnj;&zwnj;&zwnj;&zwnj;&zwnj;&zwnj;&zwnj;</span><span>”</span></p>
	<p class="txt"><span>এরপর ভগবান ভিক্ষুসংঘকে উদ্দেশ্য করে বললেন, &zwj;&zwj;&zwj;&zwj;&zwnj;&zwj; </span><span>“</span><span>হে ভিক্ষুগণ, তাহলে ভিক্ষুসংঘ এই সুধর্ম ভিক্ষুকে প্রতিস্মরনীয় দণ্ডকর্ম প্রদান করুক। দণ্ডকর্ম হিসেবে তাকে সেই গৃহকর্তার কাছে ভুলের জন্য ক্ষমা চাইতে হবে।</span><span>”</span></p>
	<p class="txt">প্রতিস্মরনীয় বা মিটমাটকর্ম আরোপ (সহজে মনে রাখার বিষয়) :</p>
	<p class="txt">সংঘ এমন ভিক্ষুর বিরুদ্ধে মিটমাটকর্ম আরোপ করতে পারে, যদি তার মিটমাটকর্ম আরোপ করার মতো নিম্নোক্ত পাঁচটি বৈশিষ্ট্য থাকে :</p>
	<p class="txt"><span>কোনো ভিক্ষু সে যদি</span><span dir="rtl">—</span></p>
	<ul class="list_">
	<li>১. গৃহীদের পার্থিব লোকসানের জন্য প্রচেষ্টা চালায়</li>
	<li>২. গৃহীদের অনিষ্টের জন্য প্রচেষ্টা চালায়</li>
	<li>৩. গৃহীদের অনাবাসের জন্য প্রচেষ্টা চালায়</li>
	<li>৪. গৃহীদেরকে অপমান করে এবং তিরস্কার কর</li>
	<li>৫. গৃহীর সাথে গৃহীর ভাঙন সৃষ্টি করায়</li>
	</ul>
	<p class="txt">যদি আরও এই পাঁচটি বৈশিষ্ট্য থাকে :</p>
	<p class="txt"><span>কোনো ভিক্ষু সে যদি</span><span dir="rtl">—</span></p>
	<ul class="list_">
	<li>১. গৃহীদের কাছে বুদ্ধের অগুণ বলে</li>
	<li>২. ধর্মের অগুণ বলে</li>
	<li>৩. সংঘের অগুণ বলে</li>
	<li>৪. গৃহীদেরকে কোনো হীন বা নিচ কোনো কিছুর ব্যাপারে হাসিঠাট্টা বা অবজ্ঞাসূচক কথাবার্তা বলে</li>
	<li>৫. গৃহীদেরকে দেওয়া কোনো ন্যায়সঙ্গত কথা রাখে না বা তাদেরকে দেওয়া প্রতিজ্ঞা পূরণ করে না</li>
	</ul>
	<p class="txt">এমন পাঁচজন ভিক্ষুর বিরুদ্ধেও মিটমাটকর্ম আরোপ :</p>
	<p class="txt"><span>কোনো ভিক্ষু সে যদি</span><span dir="rtl">—</span></p>
	<ul class="list_">
	<li>১<span dir="rtl">. </span>যে গৃহীদের পার্থিব লোকসানের জন্য প্রচেষ্টা চালায়</li>
	<li>২. গৃহীদের অনিষ্টের জন্য প্রচেষ্টা চালায়</li>
	<li>৩. গৃহীদের অনাবাসের জন্য প্রচেষ্টা চালায়</li>
	<li>৪. যে গৃহীদেরকে অপমান করে এবং তিরস্কার করে</li>
	<li>৫. যে গৃহীর সাথে গৃহীর ভাঙন সৃষ্টি করায়</li>
	</ul>
	<p class="txt">আরো এমন পাঁচজন ভিক্ষুর বিরুদ্ধে মিটমাটকর্ম আরোপ :</p>
	<p class="txt"><span>কোনো ভিক্ষু </span><span dir="rtl">সে</span><span> যদি</span><span dir="rtl">—</span></p>
	<ul class="list_">
	<li>১. গৃহীদের কাছে বুদ্ধের অগুণ বলে</li>
	<li>২. ধর্মের অগুণ বলে</li>
	<li>৩. সংঘের অগুণ বলে</li>
	<li>৪. গৃহীদেরকে কোনো হীন বা নিচ কোনো কিছুর ব্যাপারে হাসিঠাট্টা বা অবজ্ঞাসূচক কথাবার্তা বলে<p class="txt"></p>
	</li><li><span>৫. গৃহীদেরকে দেওয়া কোনো ন্যায়সঙ্গত কথা রাখে না বা তাদেরকে দেওয়া প্রতিজ্ঞা পূরণ করে না।</span><span>—</span><span>চুৰ.৩৯</span></li>
	</ul>
	<p class="txt">ক্ষমা চাওয়ার প্রক্রিয়া :</p>
	<p class="txt">ক্ষমা চাওয়ার প্রক্রিয়াকে আমি দুভাগে ভাগ করে নিয়েছি। কারণ সুধর্ম ভন্তে ফিরে গিয়ে যদিও চিত্র গৃহকর্তার নিকট ক্ষমা চাইতে মনস্থ করেছিলেন কিন্তু তাঁর ক্ষমা চাওয়া হয়নি। তিনি কোনোভাবেই ক্ষমা চাইতে পারেন নি। কিছুদিন পর তিনি আবার শ্রাবস্তীতে ফিরে এসেছিলেন। তিনি যেহেতু সরাসরি ক্ষমা চাইতে পারেননি তাই ক্ষমা চাওয়ার প্রক্রিয়াটা দ্বিতীয় প্রক্রিয়ার জন্ম দিয়েছিল। তাই আমি বুঝার সুবিধার্থে দুভাগে ভাগ করে নিয়েছি।</p>
	<p class="txt">প্রথম দফা :</p>
	<p class="txt"><span>গৃহকর্তার নিকট গিয়ে ভিক্ষুকে বলতে হবে, </span><span>“</span><span>গৃহকর্তা, আমাকে ক্ষমা করুন। আমি আপনার সাথে শান্তি স্থাপন করছি।</span><span>”</span><span> কেবল এ কথাটিই বলতে হবে। যদি এই কথা ভিক্ষুটি বলতে না পারে, তাহলে তাকে দ্বিতীয় দফায় চলে যেতে হবে।</span></p>
	<p class="txt"><span>দ্বিতীয় দফায় চলে যাওয়ার আগে অর্থাৎ দ্বিতীয় বারের মতো ঐ গৃহী ব্যক্তির নিকট দোষী ভিক্ষুকে ক্ষমা চাইতে যাওয়ার সময় তার অবশ্যই </span><span>“</span><span>একজন সঙ্গী নির্ধারণ ও কর্মবাক্য পাঠ</span><span>”</span><span> এ দুটো প্রক্রিয়ার মাধ্যমে তাকে যেতে হবে। (সঙ্গী নির্ধারণ মানে হচ্ছে, নির্ধারিত ভিক্ষুকে আগে জিজ্ঞেস করে নিতে হবে সে ঐ ভিক্ষুর সঙ্গী হতে রাজি আছে কি না)</span><span>—</span><span>চুৰ.৪১</span></p>
	<p class="txt">দ্বিতীয় দফা :</p>
	<p class="txt"><span>১নং ভিক্ষু ক্ষমা চেয়ে বলবে : </span><span>“</span><span>গৃহকর্তা, আমাকে ক্ষমা করুন। আমি আপনার সাথে শান্তি স্থাপন করছি।</span><span>”</span><span> গৃহী ব্যক্তিটি যদি তাকে ক্ষমা করে, তো ভালো।</span></p>
	<p class="txt"><span>ক্ষমা না করলে ২নং ভিক্ষু বলবে : </span><span>“</span><span>গৃহকর্তা, এই ভিক্ষুকে ক্ষমা করুন। সে আপনার সাথে শান্তি স্থাপন করছে।</span><span>”</span><span> তখন গৃহী ব্যক্তিটি যদি তাকে ক্ষমা করে, তো ভালো।</span></p>
	<p class="txt"><span>ক্ষমা না করলে ২নং ভিক্ষু আবার বলবে, </span><span>“</span><span>গৃহকর্তা, এই ভিক্ষুকে ক্ষমা করুন। আমি আপনার সাথে শান্তি স্থাপন করছি।</span><span>”</span><span> তখন গৃহী ব্যক্তিটি যদি তাকে ক্ষমা করে, তো ভালো।</span></p>
	<p class="txt"><span>ক্ষমা না করলে ২নং ভিক্ষু আরো বলবে, </span><span>“</span><span>গৃহকর্তা, সংঘের অনুরোধে আপনি এই ভিক্ষুকে ক্ষমা করুন।</span><span>”</span><span> তখন গৃহী ব্যক্তিটি যদি তাকে ক্ষমা করে, তো ভালো।</span></p>
	<p class="txt"><span>ক্ষমা না করলে সেই গৃহী ব্যক্তির দৃষ্টিসীমা অথবা শ্রবণসীমার বাইরে না গিয়ে ১নং ভিক্ষুটি চীবর একাংশ করে হাঁটু গেড়ে বসে অঞ্জলিবদ্ধ হয়ে ২নং ভিক্ষুর কাছে অপরাধ স্বীকার করা উচিত।</span><span>—</span><span>চুৰ.৪২</span></p>
	<p class="txt">ভিক্ষুদের এ ক্ষমা চাওয়ার বিষয়টা সাধারণত অদ্ভুত মনে হলেও আদতে সেরকম নয়। এটি গভীর স্পর্শকাতর বিষয়ও নয়। ভুলের জন্য গৃহীদের নিকট ক্ষমা চাওয়া এটি বিনয় বা শৃঙ্খলার অংশ। বলা যেতে পারে ভুলের প্রায়শ্চিত্ত করা, ভুল শুধরে নেওয়া কিংবা মিটমাট করে ফেলা। সহজ কথায় একে অপরের সাময়িক বাকবিতণ্ডার বোঝাপড়া। যদি কোনো কারণে একজন ভিক্ষু ভুল করে ফেলে, তখন ভুলের প্রায়শ্চিত্ত করা দোষের কিছু নেই। চরিত্রের গুণাবলীর কমতি দেখা যায় না একটুও। বরং এ সম্মানজনক আচরণ তাঁকে আরো একধাপ গুণান্বিত করে তোলে।</p>
	<p class="txt">পরিশেষে, এই শৃঙ্খলাবিধির মূল শিক্ষা হলো একজন ভিক্ষু যদিও তিনি অগণিত গুণের আধার বা শ্রেষ্ঠ তবুও নিয়ম-শৃঙ্খলার বৃত্তের বাইরে নয়। তাঁরও শৃঙ্খলিত জীবন গঠন করতে হয়। তিনি মানুষের শ্রদ্ধা, সম্মান, গৌরব, স্নেহ, ভালোবাসা সবকিছুই পাওয়ার যোগ্য। তবে নিজের শ্রেষ্ঠত্বের সুযোগ নিয়ে মানুষকে স্বেচ্ছাচারী আচরণ করা তার শোভনীয় নয়। ভুল হলে অতিশীঘ্র ভুলের প্রায়শ্চিত্ত করা তাঁর কর্তব্য। এটি একপ্রকার আর্যবিনয়েই অংশ। কোনো প্রকার ভিন্নতার দৃষ্টিভঙ্গি পোষণ না করে সকলের প্রতি সমান ব্যবহার করা কর্তব্য। পৃথিবীর সমস্ত প্রাণীর প্রতি মনের ভিন্নতার দেয়াল ভেঙে নিঃস্বার্থ ভালোবাসা বিলিয়ে দেয়া কর্তব্য, সুখ কামনা করা কর্তব্য।</p>
	</div>
	<div class="react">
	</div>
	</div>
	<h1 class="title" id="calibre_link-4">ভিক্ষুদের বিকাল ভোজন নিষিদ্ধ হলো কেন</h1>
	<div class="post_box">
	<div class="post_txt">
	<p class="txt"><span>ভিক্ষুদের </span><span>“</span><span>বিকাল ভোজন</span><span>”</span><span> বলে একটি কথা প্রচলিত রয়েছে। তবে শুধু প্রচলিত আছে এমন নয়। তাদের নিত্যপালনীয় নিয়ম-শৃঙ্খলার মধ্যেই এটি অন্তর্গত। ভিক্ষু পাতিমোক্ষে ২২৭টি শীলের মধ্যে এ শিক্ষাপদটির অবস্থান ছিয়াশি। অধ্যায় হিসাবে পঞ্চম, যা পাচিত্তিয় অধ্যায়ে ঠাঁই করে নিয়েছে। বর্গের ভিত্তিতে ভোজনবর্গ আর অনুচ্ছেদ নম্বর হচ্ছে সাত।</span></p>
	<p class="txt">যাইহোক, ভিক্ষুদের বিকাল ভোজন বলতে সাধারণ মানুষের ধারণা হলো রাত্রিবেলা ভোজন না করা বা ভাত খাওয়ার বিরতি। তবে শিক্ষাপদটি বিনয় পিটকের ব্যাখ্যা ও বিশ্লেষণে অনেককিছুই অন্তর্ভুক্ত করেছে। যোগ করেছে শিক্ষাপদটির সম্পর্কিত নানারকম আনুষঙ্গিক বিষয়ও। এখন তাহলে এর কিছু ব্যাখ্যার বিবরণ তুলে ধরা যাক:</p>
	<p class="txt"><span>পালি ভাষায় শিক্ষাপদটিতে বলা হয়েছে যে,</span><span> </span><span>“</span><span>যো</span><span>&nbsp;</span><span id="calibre_link-5">পন ভিক্খু ৰিকালে খাদনীযং</span><span>&nbsp;</span><span>ৰা ভোজনীযং ৰা খাদেয্য ৰা ভুঞ্জেয্য ৰা, </span><span>পাচিত্তিযং</span><span>- অর্থাৎ যদি কোনো ভিক্ষু অসময়ে খাদ্য গ্রহণ করে বা খায়, তাহলে তাকে পাচিত্তিয় অপরাধ স্বীকার করতে হয়।</span><span>”</span><span> এ শিক্ষাপদটি গড়ে ওঠার পেছনে সুন্দর একটি কাহিনী রয়েছে। যার মূল হোতা ছিল সতেরজনের একদল ভিক্ষু।</span></p>
	<p class="txt">সতেরজনের দলীয় ভিক্ষুরা রাজগৃহের বার্ষিক মহোৎসব দেখতে গিয়েছিল। এতে স্থানীয় লোকজন তাদেরকে দেখতে পেয়ে আগ্রহের সঙ্গে আগমনের শ্রদ্ধাভিনন্দন জানাল। আপ্যায়নের তালিকায় প্রথমে তারা ভিক্ষুদেরকে ভালোভাবে গোসল সেরে নিতে বলল, ভিক্ষুরা গোসল সেরে নিল। সুগন্ধিদ্রব্য বা প্রসাধনী মাখতে বলল, তারা তাই করল। এরপর হরেক রকমের ভালোভালো খাবার পেটভরে খেতে দিল। শুধু তাই নয়, বিহারে নিয়ে যাওয়ার জন্যও অনেককিছুই দান করল।</p>
	<p class="txt">এরপরই ঘটেছিল মূল ঘটনাটি। বিহারে গিয়ে সতেরজনের দলীয় ভিক্ষুরা ঐ খাদ্যদ্রব্য ছয়জনের দলীয় ভিক্ষুদেরকে দিলে তারা বিকেলবেলা খাওয়ার বিষয়টাকে মেনে নিতে পারল না। কেন তারা বিকালে ভোজন করবে সেজন্য তারা প্রকাশ্যে নিন্দা করতে লাগল। আন্দোলন করতে লাগল। কিন্তু আন্দোলন-হরতাল করেও তারা ক্ষান্ত হল না। অন্য ভিক্ষুদেরকে তারা বিষয়টা অবহিত করল। সেখানেও যারা অল্পেচ্ছু, সন্তুষ্টিপরায়ণ ও শিক্ষাকামী তারাও একইভাবে প্রতিবাদ জানাল। শেষমেশ বিষয়টা ভগবানের নিকট চলে গেল। বলা যায় বিষয়টা একদম সুপ্রিম পর্&zwnj;যায়ে নেয়া হলো।</p>
	<p class="txt">ভগবান তাদের উত্তাপিত বিষয়টা আমলে নিয়ে সংঘের সভা আহ্বান করলেন। সেখানে উপস্থিত সমবেত সংঘের সম্মুখেই বিকাল ভোজনের বিষয়টি সত্যতা যাচাই করার লক্ষ্যে জিজ্ঞাসাবাদ করলেন। দোষীরাও অকপটে স্বীকার করল। বুদ্ধ তাদের অশোভন ও নিন্দনীয় কাজের জন্য ও পরিবর্তন হওয়ার জন্য কিছুটা বকাঝকা করলেন। পরিশেষে ভগবান শাসনের শৃঙ্খলা আনয়নের জন্য উক্ত বিধিবিধান প্রনয়ণ করলেন।</p>
	<p class="txt">এখন মূল কাহিনীটা তো জানা হয়ে গেল। তবে বিকালে খাবার খাওয়া নিষিদ্ধ হলো বা ধীরেধীরে কেন এ নিয়মটি চালু হলো বিষয় নিয়ে আরো সুন্দর একটি কাহিনী রয়েছে। সেটি হচ্ছে মধ্যম নিকায়ের <span>লটুকিকোপম সূত্রে। </span>এ সূত্রটি আরো শিক্ষনীয়, আরো গভীর, আরো সুন্দর। ভিক্ষুদের বিরাগের দিকে নিয়ে যাওয়ার লক্ষ্যে ভগবান সেখানে কতো সুন্দর করেই না কৌশল অবলম্বন করেছিলেন তা না পড়লে আসলে ভাবাই যায় না যে কতোটা গুরুত্বপূর্ণ। আপনাদের জানাতে আমিও লোভ সামলাতে পারছি না। কথা দিলাম তা অবশ্যই জানাবো। তবে তার আগে বিকাল ভোজন সম্পর্কে কিছু আনুসঙ্গিক বিষয় জেনে নিই।</p>
	<p class="txt">বিকালভোজন শিক্ষাপদটি ভিক্ষু-শ্রামণেরা সবাই বিস্তারিত ব্যাখ্যা কি তা পুরোপুরি না জানলেও চলনচইব্যাখ্যা প্রায় জানে। কেননা তাদের এটি নিত্যপালনীয় শীল। তারপরও কিছুটা ব্যাখ্যা করে এখানে তুলে ধরছি। তার কারণ এই যে, বিনয়ের অনেকগুলি বিষয় ভিক্ষু ও উপাসক-উপাসিকাদের কাছেও অজানা রয়ে যায়। বিশেষ করে বিরাট বিরাট পিটকীয় গ্রন্থ পৃষ্টা উল্টিয়ে কোনো বিষয় বেরকরা উপাসক-উপাসিকাদের সময় হয়ে ওঠে না। সময় থাকলে হয়তোবা পারিবারিক ঝামেলাপূর্ণ পরিবেশ তাদের আগ্রহটাকে অঙ্কুরেই বিনষ্ট করে দেয়। এভাবে এভাবে যেকোনো কারণেই হয়ত তাদের পড়া হয়ে ওঠে না। তাই আমার মনে হয় ছিটেফোটা করে পেলেও মন্দ কি? এতে অমূল্যরত্ন কিছুই না থাকার চেয়ে কিছু থাকা অন্তত হয়ে যায়। কারণ বুদ্ধের মুখনিঃসৃত বাণীর এক একটি শব্দ হচ্ছে এক একটি রত্নের সদৃশ।</p>
	<p class="txt">এবার মূল বিষয়ে ফিরে যাই। এ বিষয়টা না লিখলেও চলত। তবে কিছু বামপন্থী লোকের জন্যেই লিখতে হচ্ছে। বর্তমান সময়ের মানুষ আবার বেশি লজিক খোঁজে। তারা মনে করে লজিকে সবকিছু কাজ হয়। এটা জানেনা যে আমাদের সৃষ্টিজগতের সবকিছু লজিকের সমাধান নয়, লজিকের বাইরেও অনেক বিষয় রয়েছে।</p>
	<p class="txt">যাইহোক, ধরুন কখন খাবার খেলে আমরা বিকাল ভোজন হিসেবে ধরে নেব? মোটকথায় বিকাল বলতে কি বুঝায়? সাধারণত বর্তমান সময়ের হিসাব অনুযায়ী দুপুর বারটার পর থেকেই বেলা বা বিকাল হয়ে যায়, যা সন্ধ্যার আগ মুহুর্ত্ব পর্যন্ত মধ্যবর্তী সময়কে ধরা হয়। তখন খাবার গ্রহণ করাকে কি বিকাল ভোজন বুঝানো হয়েছে? কেননা এর পরপরই সন্ধ্যা নামে আর রাত হয়।</p>
	<p class="txt"><span>অন্যদিকে রাতে খাবার খেতে পারবেনা বলে এমন কোনো শিক্ষাপদ তো বুদ্ধ চালু করেন নি। করলে তা অবশ্যই ত্রিপিটকে পাওয়া যেত। তাই বামপন্থীরা সাধারণ লজিক দাঁড় করাতে চাইবে যে রাতের সময় তো বিকালের সময় নয় (এমন ভিক্ষু-শ্রামণও নজিরবিহীন নয়)। সেটা হয় রাত। রাতে খেলে কিভাবে বিকাল ভোজন হয়? রাতে খাবার খাওয়া তা বিলকুল নৈশভোজন নয় কি? তাহলে নৈশভোজন কিভাবে বিকালভোজন হতে পারে? এমনকি ঐ সময়ে কেউ যদি তার রাতের খাবার খায় স্বাভাবিকভাবে সে বলবে রাতের খাবার খাচ্ছি। তখন যদি বলা হয় </span><span>“</span><span>আপনি বিকালভোজন করছেন</span><span>”</span><span> উত্তর কি হবে জানেন? উত্তর হবে </span><span>“</span><span>এই ব্যাটা মাথাখারাপ ছাড়া আর কিছুই নয়।</span><span>”</span></p>
	<p class="txt">হ্যাঁ, আপাতদৃষ্টিতে লজিকটা ঠিক আছে বলতে হবে। তবে সেটা কেবল সময়টাকে ভাগ করে একটা নির্দিষ্ট নামের সাথে জুড়ে দেওয়ার লজিক। এ লজিক বুদ্ধের নিয়মের সাথে কখনো মিলবে না, সম্পূর্ণ অচল। এমনকি শাস্ত্রশিক্ষা বা বিনয় বহির্ভূত। আর খুবই সাধারণ লজিক। সুতরাং মূল পিটক ও অর্থকথার সাথে মিলিয়ে দেখেই লজিক দিতে হবে। তখনই লজিক হয়ে ওঠে বজ্রের মতো কঠিন যার ভেদ করা কারোর পক্ষে সম্ভব নয়। করতে চাইলেও আমার মনে হয় হাস্যকর ও বোকামি।</p>
	<p class="txt"><span>এবার দেখব অর্থকথা বিকাল শব্দের অর্থ কী বুঝিয়েছে। অর্থকথা বলছে, </span><span>“</span><span>ৰিকালো</span><span>&nbsp;</span><span>নাম মজ্ঝন্হিকে ৰীতিৰত্তে যাৰ অরুণুগ্গমনা</span><span>- অর্থাৎ মধ্যাহ্নের পর হতে পরবর্তী অরুণোদয় পর্যন্ত সময়কে বিকাল বলে।</span><span>”</span><span> আরেকটু বুঝিয়ে বললে হয়, আজ দুপুর বারটার পর থেকে পরের দিন সূর্যোদয় পর্যন্ত মধ্যবর্তী সময়টাকে বিকাল বলে। এ তো গেলো বিকালের কথা, তাহলে ভোজন বলতে কি বুঝায়? বাংলায় প্রচলিত </span><span>“</span><span>বিকাল ভোজন</span><span>”</span><span> কথাটি পালিতে </span><span>বিকাল</span><span> শব্দটি বাদে </span><span>ভোজনের বেলায়</span><span> </span><span>“</span><span>খাদনীযং</span><span>&nbsp;</span><span id="calibre_link-6">, ভোজনীযং</span><span>”</span><span> দুটো শব্দ রয়েছে। সুতরাং আমরা </span><span>“</span><span>খাদনীযং</span><span>&nbsp;</span><span>, ভোজনীযং</span><span>”</span><span> এ দুটো শব্দকেই জানব। অর্থাৎ খাদ্য এবং ভোজন।</span></p>
	<p class="txt"><span>খাদ্য অর্থ কি তা অর্থকথা বলছে</span><span>, </span><span>“</span><span>খাদনীযং</span><span>&nbsp;</span><span>নাম পঞ্চ ভোজনানি</span><span>–</span><span> যামকালিকং সত্তাহকালিকং যাৰজীৰিকং ঠপেত্বা অৰসেসং খাদনীযং নাম।</span><span>”</span><span> অর্থাৎ পাঁচ প্রকার খাবার, </span><span>যামকালিক</span><span> (যেসব খাবার জিনিস রাতের তিন প্রহর </span><span>পর্যন্ত খাওয়া যায় যেমন, রসের পানীয়)</span><span>, </span><span>সপ্তাহকালিক</span><span> (যেসব খাবার জিনিস এক সপ্তাহ </span><span>পর্যন্ত খাওয়া যায় যেমন, পঞ্চ ভৈষজ্য)</span><span>,</span><span> যাবজ্জীবিক</span><span> (যেসব খাবার জিনিস আজীবন সঙ্গে রেখে খাওয়া যায় যেমন, ওষুধ ও পানি) খাবার জিনিস ছাড়া বাদবাকি সমস্ত খাবার জিনিসকে খাদ্য হিসেবে বুঝানো হয়েছে।</span></p>
	<p class="txt"><span>ভোজন অর্থ কি তা অর্থকথা বলছে, </span><span>“</span><span>ভোজনীযং</span><span>&nbsp;</span><span>নাম পঞ্চ ভোজনানি</span><span>–</span><span> ওদনো, কুম্মাসো, সত্তু, মচ্ছো, মংসং।</span><span>“</span><span> অর্থাৎ ভাত, পায়েস, আটা বা ময়দার তৈরী সেঁকা রুটি, মাছ এবং মাংস এই পাঁচ প্রকার খাবার জিনিসের ভোজনকেই ভোজন বুঝানো হয়েছে।</span></p>
	<p class="txt">আশাকরি বিকাল ভোজন সম্পর্কে মোটামুটি একটা ধারণা চলে এসছে। তবে গভীরভাবে শিখে নেওয়ার মতো আরো অনেক কিছুই বাকি রয়েছে। সেগুলোর এখানে জায়গা নেই। কেননা প্রবন্ধটা লম্বা হয়ে যাবে। দয়াকরে পড়ে নেবেন, আশা রাখি।</p>
	<p class="txt">আপনাদের কথা দিয়েছিলাম একটি সুন্দর সূত্রের কথা আপনাদের জানাব। যে সূত্রটি হচ্ছে বিকাল ভোজন সম্পর্কিত। এমনকি ভিক্ষুরা তখন যত প্রকার ভোজন করতেন তা সমস্তই বর্নণা করা হয়েছে। আবার কেন ধীরেধীরে এতসব মজাদার খাবার ব্যাবস্থা হারিয়ে গেল তাও এখানে খুঁজে পাবেন। সূত্রটি অনেক লম্বা হওয়ায় পুরোটা দিলাম না। এমনকি পুরোটা লাগবেও না। কারণ আপনাদের যেটুকু পড়লে বিষয়টা পরিষ্কার হবে কেবল সেটুকুই দিলাম। বাকিটা কষ্ট করে পড়ে নেবেন। যাইহোক, আমি আমার কথা রাখতে চলেছি। তাই মনযোগ দিন, পড়তে থাকুন:</p>
	<p class="txt">এক সময় ভগবান অঙ্গুত্তরাপ দেশে আপণ নামের অঙ্গুত্তরাপ এলাকাবাসীদের বড় একটি শহরে বাস করছিলেন। প্রতিদিনের মতো আজও তিনি সেখানকার লোকালয়ে পিণ্ডাচরণ করতে বেরিয়ে পড়লেন। পিণ্ডাচরণ করে ফেরার পথে আজকের দিনটাকে কাটিয়ে দিতে অন্য একটি গহীন বনে প্রবেশ করলেন। সেখানে ভগবান বসার মতো উপযোগী এমন একটি যুতসই গাছের তলা বেছে নিলেন আর বসে পড়লেন।</p>
	<p class="txt"><span>আয়ুষ্মান উদায়িও (আপাতদৃষ্টিতে এ হচ্ছে ভালো উদায়ি, সেই প্রথম পাঁচটি সংঘাদিশেষ করা শিথিল উদায়ি নয়])</span><span> </span><span>একইভাবে পিণ্ডাচরণ করে খেয়েদেয়ে সেই গহীন বনে প্রবেশ করলেন। সেও একটি যুতসই গাছের তলা বেছে নিলেন। পরে তিনি সেখানেই ধ্যানে নিমগ্ন হয়ে গেলেন। ধ্যানে নিমগ্ন থাকা অবস্থায় তাঁর এরূপ মনে হলো যে, </span><span>“</span><span>অহো, ভগবান আমাদের কতোই না দুঃখ-কষ্টের অবসান ঘটিয়েছেন। কতোই না অনাবিল সুখের স্নিগ্ধতা এনে দিয়েছেন। তিনি কতোই না খারাপ প্রবৃত্তিগুলোকে সরিয়ে দিয়েছেন। কতোই না কুশলের নির্যাস উপহার দিয়েছেন, কতোই না উপকারী।</span><span>”</span></p>
	<p class="txt">এরপর তিনি গোধুলির সময়ে ধ্যান হতে উঠে ভগবানের নিকট চলে গেলেন। সেখানে ভগবানকে বন্দনা করে একপাশে বসে গেলেন এবং বললেন:</p>
	<p class="txt"><span>"ভন্তে, আমরা আগে সন্ধ্যায় খেতাম, সকালে খেতাম এবং অসময়ে [বিকালে] খেতাম। এরপর একসময় ভগবান ভিক্ষুদেরকে বললেন, 'ভিক্ষুগণ, অসময়ে দিনের বেলা ভোজন করা থেকে বিরত হও।' শুধু একটি দিন আমি হতাশ ছিলাম, একটামাত্র দিন আমি বিষন্ন ছিলাম [এই ভেবে], 'বিশ্বস্ত গৃহী দায়কেরা আমাদেরকে অসময়ে দিনের বেলায় যে চমৎকার সব প্রধান ও অপ্রধান খাদ্য দিয়ে থাকে, ভগবান আমাদেরকে সেগুলো ত্যাগ করালেন; সুগত আমাদেরকে সেগুলো বর্জন করালেন!</span><span>’</span></p>
	<p class="txt">কিন্তু ভগবানকে ঘিরে আমাদের ভালোবাসা, সম্মান, লজ্জা ও বিবেকবোধ বিবেচনা করে আমরা অসময়ে দিনের বেলায় ভোজন ত্যাগ করলাম এবং (শুধু) সন্ধ্যায় ও সকালে খেতাম। এরপর এক সময় ভগবান ভিক্ষুদেরকে আহ্বান করলেন এই বলে, 'ভিক্ষুগণ, দয়া করে অসময়ে সন্ধ্যাবেলায় ভোজন থেকে বিরত হও।'</p>
	<p class="txt">শুধু একটি দিন আমি হতাশ ছিলাম, একটিমাত্র দিন আমি বিষন্ন ছিলাম [এই ভেবে], 'আমাদের দুটো ভোজনের মধ্যে যেটি সবচেয়ে চমৎকারভাবে প্রস্তুত হতো, ভগবান আমাদেরকে সেটাও ত্যাগ করালেন; সুগত আমাদেরকে তা-ও বর্জন করালেন!' ভন্তে, এমনও হয়েছে যে, এক লোক দিনের বেলায় কিছু ঝোল লাভ করে তার স্ত্রীকে বলেছে, "এটি একপাশে তুলে রাখ এবং আমরা সবাই মিলে তা সন্ধ্যায় খাব।" [প্রায়] সব খাদ্য প্রস্তুত করা হয় রাতে, আর দিনে বলতে গেলে কোনো কিছুই হয় না। কিন্তু ভগবানকে ঘিরে আমাদের ভালোবাসা, সম্মান, লজ্জা ও বিবেকবোধ বিবেচনা করে আমরা সেই সন্ধ্যার ভোজনও ত্যাগ করলাম। </p>
	<p class="txt">এমনও হয়েছে যে, রাতের ঘনকালো অন্ধকারে পিণ্ডচারণে যাওয়া ভিক্ষুরা নর্দমায় পা দিয়েছে, পায়খানার গর্তে গিয়ে পড়েছে, কাঁটা ঝোপের উপর হুমড়ি খেয়ে পড়েছে, ঘুমন্ত গরুর উপর হুমড়ি খেয়ে পড়েছে। তারা অপরাধ করতে যাওয়া বা অপরাধ করে আসা তরুণ গুণ্ডাদের মুখে পড়েছে, নারীরা তাদেরকে কুপ্রস্তাব দিয়েছে। একবার আমি রাতের ঘন অন্ধকারে পিণ্ডচারণে গেলাম। পাত্র ধুচ্ছিল একজন মহিলা, সে বিদ্যুৎ চমকানির আলোতে আমাকে দেখে চীৎকার করে উঠল, "'আমি শেষ! এক পিশাচ আমাকে ধরতে এসেছে!'</p>
	<p class="txt">তা বলা হলে, আমি তাকে বললাম, 'আমি পিশাচ নই, বোন। আমি একজন ভিক্ষু, ভিক্ষান্নের জন্য অপেক্ষা করছি।'</p>
	<p class="txt">'তাহলে তুমি একজন ভিক্ষু, যার মা মারা গেছে, বাপ মারা গেছে। ভিক্ষু, পেটের দায়ে এই ঘনঘোর রাতের অন্ধকারে ভিক্ষান্নের জন্য চুপিসারে বিচরণের চেয়ে তোমার সেই পেট যদি কসাইয়ের ধারালো ছুরি দিয়ে চিরে ফেলা হতো, তাহলেও তো ভালো হতো!' </p>
	<p class="txt">ভন্তে, এটি স্মরণ হয়ে আমার মনে এই চিন্তা জাগলো, "কত বেদনাবিধুর জিনিসকে ভগবান আমাদের কাছ থেকে সরিয়ে নিয়েছেন। তিনি আমাদের কাছে কত মনোরম জিনিস এনে দিয়েছেন। কত অকুশল গুণাবলি ভগবান আমাদের কাছ থেকে সরিয়ে নিয়েছেন। কত কুশল গুণাবলি তিনি আমাদের কাছে এনে দিয়েছেন।" ম.নি.২.১৪৮</p>
	<p class="txt">পরিশেষে, উদায়ী ভন্তে যেভাবে ভগবানের নিকট কৃতজ্ঞতা প্রকাশ করেছেন তাতে আমার আরো বেশি করে কৃতজ্ঞতা জানাতে ইচ্ছা করছে। যদিও আমার মাঝেমাঝে বেশি রাত জেগে কাজ করলে ক্ষিধে লাগে তবুও ভগবানের কথায় সেই বিকাল ভোজন, সান্ধ্যভোজন কিংবা নৈশভোজন যেভাবে উধাও হয়ে গিয়েছিল ঠিক তদ্রুপভাবে আমারও চক্ষের নিমিষে উধাও হয়ে যায়। আমাদেরও সবাইকে ভগবানের প্রতি উদায়ী ভন্তের মতো কৃতজ্ঞ থাকা উচিত, কৃতজ্ঞতা প্রকাশ করা উচিত। শেষে বলবো সূত্রটি শেখার সাথে সাথে কৃতজ্ঞ নামক মহান গুণটি আপনার মাঝেও গড়ে তুলুন।</p>
	</div>
	<div class="react">
	</div>
	</div>
	<h1 class="title" id="calibre_link-7">নারীরা কি আসলেই মার (অসৎ)?</h1>
	<div class="post_box">
	<div class="post_txt">
	<p class="txt">উপরের কৌতুহলী শিরোনামটা হচ্ছে জানার আগ্রহী একজন উপাসিকার খুব খুব আকাঙ্ক্ষিত প্রশ্ন। তিনি আগ্রহের সাথে জানতে চেয়েছিলেন বলে বিষয়টা লেখালেখির ফ্লাটফর্মে নিয়ে আসা। যদিও এরকম একটা প্রশ্ন আমার মাথায়ও ঘুরপাক করতো। কিন্তু ব্যস্ত সময়ের ধাঁধায় পড়ে এতদিন পুরোপুরি মনপ্রাণ সঁপে দিয়ে ত্রিপিটকের সাথে মিলিয়ে দেখার সুযোগ হয়ে ওঠেনি। এখন সেই উপাসিকার জানার আগ্রহটাকে সম্মান দিতে গিয়েই এ প্রবন্ধের জন্ম। আশাকরি পাঠক এরকম একটা প্রশ্ন যদি আপনার মনেও বাসা বাঁধে তাহলে এটি পড়ে উপকৃত হবেন, ভুলধারণা চলে যাবে।</p>
	<p class="txt">নারীদের মার হওয়ার বিষয়টা আমিও মনেমনে ভেবে দেখেছি। আসলেই তো, কে-বা খামাকা মার হতে চায় বলুন? কেউ চায় না। বিনা দোষে মার উপাধি লাভ করা সেটা মাথা আউলা করে দেয়ার বিষয়। অন্যদিকে মার শব্দটা হচ্ছে পুরুষবাচক। কিন্তু জুড়ে দেওয়া হয় নারীদের ক্ষেত্রে। তাহলে বিষয়টা কী দাঁড়ালো? বিষয়টা ঠিক আলু বস্তায় অপ্রয়োজনীয় ট্রেডমার্ক ব্যবহারের মতো হয়ে গেল না? অর্থাৎ যেমন খুশি মার্কা মেরে দিলাম। আপনিই বলুন, আধুনিক যুগে এসেও সেই আদিম যুগের প্রভাব খাটাতে চান? চাইলে কেন? নারীরা কি মানুষ নয়? নাকি অবলা-নারী বলে? পুরুষদের সোনার টুকরা বলবে আর নারীদের বলবে ড্রেনের পঁচা (মার)। এটি কি নারী-পুরুষের মারাত্মক ভেদাভেদ অথবা মানবতার চরম বৈষম্য নয়? সে যাইহোক, একটু সবুর করুন। কারণ কথাগুলো এতক্ষণে আপনার মস্তিস্কে সাড়া জাগিয়ে দিয়েছে। তাই একদেশদর্শী পুরুষ হলে বোধহয় ধোক গিলতে কষ্ঠ হচ্ছে, আর নারী হলে নাসিকানন্দ শুরু হয়ে গেছে। আমি কিন্তু কারো পক্ষেই নই। তাই বিষটায়কে জানতে হলে একটু ধৈর্য্য সহকারে পড়ে নিতে হবে। কারণ মূল বিষয়ে চলে যাওয়ার আগে মার সম্পর্কে ইন্ট্রুডাক্টরী জেনে না নিলে আপনার ভুল বুঝার অবকাশ থাকতে পারে। তাই চলুন, ধীরেধীরে পড়ার স্রোতে মিশে যায়--------</p>
	<p class="txt"><span>সেই বুদ্ধের সময়কাল থেকে আড়াই হাজার বছরেরও অধিক সময় পেরিয়ে আজঅব্দি বৌদ্ধ সাহিত্যে </span><span>“</span><span>মার</span><span>”</span><span> একটি গুরুত্বপূর্ণ অধ্যায় দখল করে রয়েছে। প্রতিটি বৌদ্ধ নর-নারী পুরোপুরি না হলেও নিজের জানার অবস্থান থেকে অনেকটা মার সম্পর্কে অবগত রয়েছে বলে আমি মনে করি। আপাতদৃষ্টিতে মারের রাজত্বের শাসনকাল ভাবলেই মনে হয়, </span><span>“</span><span>মারের এই একচ্ছত্র আধিপত্য বোধহয় আর &zwj;বুঝি কখনো শেষ হবে না।</span><span>”</span><span> কেননা আমরা ভালোর বিপরীত মন্দের কথা যদি ভাবি তাহলে সেই জগৎটাতে খুঁজে পায় মারের একচ্ছত্র আধিপত্য। তার প্রভাব-প্রতিপত্তির ক্ষমতাও এতো বিশাল যে, সাধারণ অলি-গলি থেকে শুরু করে দুনিয়ার সবখানেই তার প্রভাব। যুগের বদল ঘটেছে। বর্তমানে আধুনিক যুগ। যুগ বদলে যাওয়ায় যুগের সাথে সাথে তার লীলা-খেলাও হয়ে গেছে খুবই আধুনিক আর মারাত্মক মোহনীয়।</span></p>
	<p class="txt"><span>মার </span><span>শব্দটি</span><span> </span><span>হচ্ছে মূলত পালি শব্দ। বাংলায়</span><span> মার</span><span> শব্দের অর্থ দাঁড় করালে যা হয় তা হলো পাপী, দুষ্কৃতিকারী, অসৎ, লক্ষ্মীছাড়া, হতচ্ছাড়া ইত্যাদি। রোমান হরফে তাকে </span><span>Māra</span><span> লিখা হয় যার অর্থ ইংরেজিতে (The Evil One)।</span><span> </span><span>তবে বৌদ্ধ সাহিত্যে বা বৌদ্ধদের নিকট মার হিসেবে বেশি পরিচিত। খ্রীষ্টান ও ইসলাম ধর্মমতে ইবলিশ বা শয়তান। হিন্দু ধর্মে শনি বলে অভিহিত করা হয়। বৌদ্ধ সাহিত্যে অর্থকথার পণ্ডিতগণ মারকে বিশেষভাবে সংজ্ঞায়িতও করেছেন। তার ক্রিয়া-কলাপকে করেছেন নানাভাবে ব্যাখ্যা ও বিশ্লেষণ। বের করেছেন মারের প্রকার ও প্রকারভেদ। এখন যদি বলা হয়, মার আসলে কে? এর সোজাসাপ্টা উত্তর হলো, </span><span>“</span><span>মারেতী</span><span>’</span><span>তি মারো</span><span>”</span><span> অর্থাৎ মারে বলেই মার। এরপর আরেকটু সংজ্ঞায়িত করলে অর্থকথার দিকে নজর দিতে পারি। দীর্ঘনিকায়ের অর্থকথায় মারকে এভাবে সংজ্ঞায়িত করা হয়েছে, </span><span>“</span><span>সত্তে অনত্থে নিযোজেন্তো মারেতীতি</span><span>&nbsp;</span><span>মারো</span><span>”</span><span> অর্থাৎ সত্ত্বগণকে দুর্বিপাকে ফেলে অত্যাচার করে মারে বলেই মার</span><span>—</span><span dir="rtl"> </span><span>দী.নি.অ.</span><span>১৬৮।</span><span> আবার</span><span> </span><span>অভিধানপ্পদীপিকাটীকা গ্রন্থে বলা হয়েছে, </span><span>“</span><span>কুসলধম্মে মারেতীতি মারো</span><span>“</span><span> </span><span>অর্থাৎ কুশলধর্ম বা ন্যায়নিষ্টতাকে ধংস করে দেয় বলে মার</span><span>—</span><span dir="rtl"> </span><span> </span><span>অভিধা.দী.৪২-৪৩।</span><span> এভাবে মারের সংজ্ঞা </span><span>বৌদ্ধ সাহিত্যে দেখতে পাওয়া যায়, যা সবগুলো সারমর্ম করলে অর্থ দাঁড়ায়, দুঃখ থেকে মুক্ত হতে দেয় না বলে মার। লেখার কলেবর না বাড়িয়ে আমি কেবল এ দুটি উদাহরণ দিলাম। </span></p>
	<p class="txt">এবার আসি মারের শ্রেণীবিভাগ প্রসঙ্গে। সমগ্র ত্রিপিটকে আমরা মারের পাঁচটি শ্রেবিভাগের উল্লেখ দেখতে পায়। সেগুলো হচ্ছে,১. দেবপুত্র মার ২. ক্লেশমার ৩. স্কন্ধমার ৪. অভিসংস্কার মার এবং ৫. মৃত্যুমার।</p>
	<ul class="list_">
	<p class="txt">তাহলে এবার দেখা যাক এরা কে কি রকম-</p>
	<p class="txt">১. দেবপুত্র মার : সপ্ত সুগতি ভূমির মধ্যে স্বর্গ হচ্ছে ছয়টি। এই ছয়টি স্বর্গের মধ্যে পরনির্মিত বশবর্তী স্বর্গ নামে যে স্বর্গটি রয়েছে সেই স্বর্গের দেবপুত্রই হচ্ছে দেবপুত্র মার।</p>
	<p class="txt">২. ক্লেশমার : চার প্রকার আসব<span>  (</span>প্রমত্ততা), চার প্রকার ওঘ (প্রবাহ), চার প্রকার যোগ (সংযোগ বা সম্পর্ক), চার প্রকার উপাদান, চার প্রকার গ্রন্থি (গিঁট), ছয় প্রকার নীবরণ (প্রতিবন্ধকতা) ও দশ প্রকার ক্লেশ (ইন্দ্রিয়লালসা)-কে ক্লেশমার বলা হয়।</p>
	<p class="txt">৩. স্কন্ধমার : পঞ্চস্কন্ধকেই স্কন্ধমার বলা হয়। সেগুলো হচ্ছে- রূপস্কন্ধ, বেদনাস্কন্ধ, সংজ্ঞাস্কন্ধ, সংস্কারস্কন্ধ ও বিজ্ঞানস্কন্ধ।</p>
	<p class="txt">৪. অভিসংস্কার-মার : পুণ্যাভিসংস্কার, অপুণ্যাভিসংস্কার ও আনেঞ্জাভিসংস্কার এই তিন প্রকার সংস্কারকে অভিসংস্কার-মার বলা হয়।</p>
	<p class="txt">৫. মৃত্যুমার : মৃত্যুকেই বলা হয় মৃত্যুমার।</p>
	</ul>
	<p class="txt">এখন আসি সেই কাঙ্ক্ষিত প্রশ্নটির প্রসঙ্গে। প্রশ্নটি হলো <b class="calibre1">নারীরা কি আসলেই মার, অর্থাৎ অসৎ? </b>এ প্রশ্নটির সাধারণ উত্তর যদি নারীদের নিকট খোঁজা হয়, আমার মনে হয় দু-একজন ছাড়া কেউই স্বীকার করতে চাইবেন না যে তাঁরা মার। যাঁরা স্বীকার করবেন তাঁরাও না বুঝেই করবেন, আর তা না হলে ধর্মের প্রতি শ্রদ্ধার খাতিরে আপাতত স্বীকার করবেন। বাদবাকী যাঁরা মার হতে চান না তারা চুপ থাকবেন না হয় প্রতিবাদ করবেন। কোনো কিছুই যদি না পারেন, তাহলে সমাজের আদিম কুসংস্কারের বিশ্বাস বুকে চাপা দিয়ে চোখের পানি নাকের পানি একাকার করে হজম করা ছাড়া বিকল্প কিছুই দেখছি না।</p>
	<p class="txt"><span>তাহলে প্রশ্ন আসতে পারে, যে বিষয়টা শতকরা নিরানব্বই পার্সেন্ট গ্রহণযোগ্যতা পায় না বা মেনে নেওয়া যায় না তাহলে সেটা কেন জোর করে চাপিয়ে দেয়া হয়? এমন বিষয় কিনা আবার বুদ্ধ বলেছেন? নারীদের উপাধি দিয়েছেন? ভাবতেও অবাক লাগে যিনি কিনা পৃথিবীর মহামানবরূপে আখ্যায়িত হয়েছেন অথচ তিনি কি করে এমন অশালীন মত পোষণ করতে পারেন। হয়তো তাই মনে করে বুদ্ধকে </span><span>“</span><span>নারী বিদ্বেষী</span><span>”</span><span> বলে আখ্যায়িত করা হয়েছে। তিনি নাকি নারীদেরকে দেখতে পারতেন না। সেকারণে নাকি তাঁর শিষ্যদেরকেও নারী সংসর্গ বা তাদের সংস্পর্শ থেকে বিরত থাকতে বলেছেন। পাঠক আপনার কি মনে হয়? মনে অনেক কিছু্ই হতে পারে। কিন্তু না, কেবল মনে করে গেলেই হয় না। কারণ, দুনিয়াতে এই মনে করা-করি থেকেই যত ঝামেলার কারণ। তাই যা মনে হয় সেখান থেকে সত্য, সার ও যৌক্তিকতাকে গ্রহণ করুন।</span></p>
	<p class="txt"><span>কেউ কেউ আবার বনভন্তের বিরুদ্ধেও বিরূপ মন্তব্য করেন যে, তাঁর জীবদ্দশায় তিনিও নাকি মেয়েদেরকে মার বলে অপমান করতেন, ভৎসনা করতেন। তাঁর দেশনা থেকে সরাসরি উদ্ধৃতি দিয়ে রেফারেন্স দেয় যে, মেয়েরা নাকি মারের সৈন্য সেজে মনেমনে </span><span>“</span><span>চল চল বনবিহারে ভিক্ষুদের ধ্যান ভাঙ্গিতে চল</span><span>”</span><span> এই স্লোগান দিয়ে বন বিহারে দলবল নিয়ে চলে আসত। এভাবে এভাবে আরো কতো কি।</span></p>
	<p class="txt"><span>কিন্তু কি আর করা! শ্রদ্ধেয় যোগাসিদ্ধি ভন্তের ভাষায় তাদের দশা হচ্ছে, </span><span>“</span><span>না বুঝিয়া ছিলাম ভালো, অর্ধেক বুঝি পরান গেলো</span><span>”</span><span> </span><span>অর্থাৎ কোনো একটা বিষয় কেউ যদি সামান্য বুঝতে পারে তাহলে নাকি সে চুপ থাকে। কারণ ব্যপারটা সম্পূর্ণ তার মগজে ঢোকে না। নিজের ব্যর্থতাকে মেনে নিয়ে সে অপরকে ক্ষতি করে না, লাফালাফিও করে না। পুরোপুরি বুঝতে পারলেও চুপ থাকে, কারণ সমস্তই বুঝতে পেরেছে সে। তাই অহেতুক গলাবাজি কিংবা মন্তব্য করা প্রশ্নই ওঠে না। সুতরাং যত্তসব দুঃখের সৃষ্টি অর্ধেক বুঝার কারণে তাহলে !! কথাটা যৌক্তিক বটে, উড়িয়ে দেয়া যাবে না।</span></p>
	<p class="txt">আমাদের বুঝতে হবে বুদ্ধ বা বনভন্তে কী বলতে চেয়েছেন। তাঁরা এসব তো ভিক্ষুদেরকে উদ্ধেশ্য করেই বলতেন। ভিক্ষুদের ঠিকে থাকার জন্যে মেয়েদেরকে মারের সাথে তুলনা করতেন কিংবা মারের সৈন্য বলে উদাহরণ টেনে আনতেন। একটা শিশুসন্তানকে মা-বাবা যেমন আড়াল থেকে বাঘ সেজে হালুম হালুম শব্দ করে খাড়া জায়গায় পড়ে যাওয়ার হাত থেকে রক্ষা করেন, ঠিক বনভন্তেও আমাদেরকে রূপক অর্থ ব্যবহার করে পাপের দিকে রমিত হওয়া থেকে সতর্ক করতেন। কারণ বনভন্তের কাছে আমরা অবোধ শিশু সন্তানের মতো। তাই সন্তানের সুরক্ষার জন্য মেয়েদেরকে মার, রাক্ষস, বাঘ, চল্লিশ হাজার ভোল্টেজ ইত্যাদি রূপক অর্থ ব্যবহার করলে আমি তো দোষের কিছু দেখি না, ভুলের কিছু দেখি না। বুদ্ধ বা বনভন্তে এভাবে বললেও মেয়েরা তো কখনো বাঘও হয়নি রাক্ষসও হয়নি। তাহলে আমাদের এত মাতামাতি করার কি আছে? অপরদিকে নারী-পুরুষের যে সহজাত প্রবৃত্তি বা জৈবিক চাহিদার কাছে পরাজিত হয়ে তাঁর (বনভন্তের) সন্তানেরা যাতে রংকাপড় ছেড়ে চলে না যায় তাই সতর্ক করতেন। সাধারণ নারী-পুরুষের মতো তাদেরও মেয়েদের সাথে যেন রসায়ন তৈরী না হয় সেদিকে সাবধানতা অবলম্বন করতেন।</p>
	<p class="txt"><span>আপনি একটু নিরপেক্ষ দৃষ্টিভঙ্গি নিয়ে এ বিষয়টাকে বিবেচনা করে দেখুন না, যদি ভিক্ষুণী থাকতেন তাহলে বনভন্তে কী বলতেন? নিশ্চই তিনি একই কথা বলতেন। ভিক্ষুণীদের বিপথগামী হওয়া থেকে রক্ষা করতে ভিক্ষুদের হয়তো আরো বেশি উদাহরণ দিয়ে বলতেন। প্রশ্ন করতে চাই, </span><span>“</span><span>তখনও কি ছিদ্রান্বেষীরা একই আচরণ করতেন?</span><span>”</span><span> যাইহোক, আমাদের বুঝতে হবে এমন কৌশুলি পন্থা অবলম্বন করতে হয়তো বনভন্তে এই রূপক অর্থগুলিই ব্যবহার করতেন, বুদ্ধও করতেন। আমি জানি না, যারা বুদ্ধ অথবা বনভন্তের বক্তব্যগুলি এভাবে প্রকৃত অর্থ বিপর্যয় ঘটিয়ে অন্যকে প্রভাবিত করে, তাদের অবস্থা পরিণামে কি হবে। তবে পাঠক আপনি যদি সত্যিকার অর্থে বুদ্ধকে এবং বনভন্তেকে জানতে চান, তাহলে বলবো মারাত্মক ক্ষতিকর একদেশদর্শীতার আরবণ ছড়িয়ে, জ্ঞানের স্বচ্ছ ও নির্মল স্থান থেকে জানার চেষ্টা করুন।</span></p>
	<p class="txt"><span>এখন আমি বুদ্ধ যে নারী বিদ্বেষী ছিলেন না, বনভন্তে যে মেয়েদের অপমান করতেন না এবং মারের প্রকৃত সৈন্য-সামন্ত কারা, তার সরাসরি পিটকীয় রেফারেন্স দেব। সংযুক্তনিকায়ের মহাবর্গ অধ্যায়ের মার সূত্রের টীকা বলছে :</span><span> </span><span>“</span><span>কাম, অসন্তুষ্টি, ভোগের লালসা, প্রবল আকাঙ্ক্ষা, আলস্য, তন্দ্রা, সন্দেহ, প্রতারণা, জড়তা, লাভ, যশ, সৎকার, মিথ্যালব্ধ খ্যাতি, নিজেকে প্রশংসা করে অপরকে ঘৃণা এই সমস্তই হচ্ছে মারের সৈন্য। কুপরামর্শ, কুপ্রলোভন, ষড়যন্ত্র, মানসিক চাপ প্রয়োগ, উত্তেজনা সৃষ্টি ও কুবুদ্ধি দেয়াসহ ইত্যাদিই হচ্ছে মারের কাজ।</span><span>”—</span><span>স.নি.২২২৪</span></p>
	<p class="txt">আগের পাঁচ প্রকার মারের বর্ণনা এবং উল্লেখিত মারের সৈন্য সম্পর্কে যা বলা হয়েছে তাতে আমি মেয়েরা যে মার বা মারের সৈন্য সেটা কোথাও খুঁজে পেলাম না। নাকি আমার চোখের অগোচরে থেকে গেল জানি না। পাঠক আপনিও ভালো করে খুঁজে দেখুন।</p>
	<p class="txt">শেষকথায় বলবো আমাদের যত সমস্যা বুঝার ক্ষেত্রে, বোঝানোর ক্ষেত্রে। তাই অনুরোধ থাকবে, যাঁরা বুদ্ধের বা বনভন্তের কথাগুলি বুঝিয়ে দেন, যাঁরা বুঝতে চেষ্টা করেন, যাঁরা আলোচনা করেন তাঁরা একটু বুঝেশুনে বলবেন, জানবেন ও আলোচনা করবেন। প্রয়োজনে যা বলবেন তা বলার আগে ভালোভাবে স্টাডি করে নেবেন। নিজে অসমর্থ হলে অভিজ্ঞ ব্যক্তির কাছ থেকে জেনে নেবেন, বুঝে নেবেন। যাতে আপনার নিজের মুখের কথায় পরিণামে নিজেকেই দুঃখ পেতে না হয়। ভুল হতে পারে সেটা স্বাভাবিক। মানুষেরই তো ভুল হয়। কিন্তু ভুলগুলো আকড়ে ধরে থাকবেন না। এই উত্তরটা জানতে চাওয়া উপাসিকাকে বলতে চাই, নারী হিসেবে নিজেকে মার বলে অহেতুক ছোট মনে করার কোনো দরকার নেই। আপনার দিকে ছুড়ে দেয়া অসার বস্তু অযথা আঁকড়ে ধরে পিছে পড়ে থাকবেন না। কারণ এমন স্বপ্নছেড়া দৃষ্টিভঙ্গি স্বাভাবিক ইচ্ছাশক্তিকেও ধ্বংস করে দেয়। মনের ভুল ধারণা সত্যকেও খুঁড়ে খুঁড়ে শেষ করে দেয়, মন ছোট হয়ে যায়। এক ধরণের হীনমন্যতায় ভূগতে হয়, মনে উচ্চাকাঙ্ক্ষা জন্মে না। উচ্চাকাঙ্ক্ষা না থাকলে কোনো কিছুতে অগ্রগতি লাভ করা সম্ভব নয়। অন্যের পেছনে পড়ে থাকতে হয়। তাই আপনার ভুলধারণাকে ঝেড়ে ফেলে দিন, এগিয়ে যান।</p>
	</div>
	<div class="react">
	</div>
	</div>
	<h1 class="title" id="calibre_link-8">বিতর্কিত কঠিন চীবর দান?</h1>
	<div class="post_box">
	<div class="post_txt">
	<p class="txt">পূজ্য বনভন্তের সৃষ্ট কঠিন চীবর (বেইন বুনন করে) দানানুষ্ঠান উদ্&zwnj;যাপন এদেশের বৌদ্ধদের মাঝে শুরু হয়েছিল এক নবজাগরণের মধ্য দিয়ে। এই কঠিন চীবর দানানুষ্ঠান উদ্&zwnj;যাপন করা হয় সর্বপ্রথম তিনটিলা বনবিহারে ৪-৫ নভেম্বর ১৯৭৩ ইং রোজ রবিবার ও সোমবার তারিখে। সেই থেকে এই ধর্মীয় অনুষ্ঠানটি ধীরেধীরে ব্যাপক আকার ধারণ করে এবং জনপ্রিয়তা পেয়ে যায় সর্বস্তরের ধর্মপ্রাণ বৌদ্ধদের মাঝে। বর্তমানেও এই অনুষ্ঠানটি বনভন্তের ভক্ত-অনুরাগীদের মাঝে অত্যন্ত জনপ্রিয়?</p>
	<p class="txt"><span>কয়েক যুগ পেরিয়ে বর্তমানে এ অনুষ্ঠানটি কেন্দ্র করে কিছুকিছু মহলের কাছে তুলনামূলকভাবে একটু বেশি বৈরী মনোভাব পরিলক্ষিত হচ্ছে, যদিও অতীতে এই মনোভাব সুপ্তাবস্থায় রয়ে গিয়েছিল। বলা যেতে পারে, প্রদীপের নীচে অন্ধকার রয়ে যাওয়ার মতো কিছু মানুষ এই মহান দানযজ্ঞের বিশেষত্বকে অনুধাবন করতে পারল না। তাদের দাবী হলো, বনভন্তের সৃষ্ট কঠিন চীবর দানের উদ্&zwnj;যাপনের পদ্ধতি ভুল। ত্রিপিটকের সাথে মেলে না। এমনকি সর্বপ্রথম </span><span>“</span><span>বিশাখা কর্তৃক প্রবর্তিত</span><span>”</span><span> এই ধারণাটি যে বনভন্তে বা বনবিহার থেকে কোনো কারণে ছড়িয়ে পড়েছিল তা বিরুদ্ধবাদীরা মেনে নিতে পারল না, এমনকি সেটা পরবর্তীতে ভুল সংশোধন করার পরেও না। এখন প্রত্যেকটি পয়েন্ট নিয়ে আলোচনার চেষ্টা করব। ধরা যাক তাদের দাবীগুলো হচ্ছে,</span></p>
	<ul class="list_">
	<li><span>কঠিন চীবর দান (বেইন বুনন করে) উদ্&zwnj;যাপনের পদ্ধতি ভুল</span></li>
	<li><span>ত্রিপিটকের সাথে মেলে না</span></li>
	<li><span>বিশাখা কর্তৃক প্রবর্তিত নয়</span></li>
	<li><span>বুননকৃত চীবরগুলো কোথায় যায়</span></li>
	</ul>
	<p class="txt"><span>কঠিন চীবর দান উদ্&zwnj;যাপনের পদ্ধতি ভুল : </span><span>এই দাবীর সপক্ষে আমি যাঁরা বনবিহারের সিস্টেমটা মেনে নিতে পারেন না তাদের বলতে চাই, আপনারা শুধুশুধু অহেতুক সময় নষ্ট করবেন না। তিক্ত অনুভূতি নিয়ে অকুশলকর্ম সৃষ্টি না করে ভালো কাজে মনযোগ দিন। কারণ নিরপেক্ষ দৃষ্টিকোণ থেকে যদি বিচার করা হয় এবং অতীতের ইতিহাস সম্পর্কে যদি সচেতন হওয়া যায়, তাহলে এ বিষয়টি সুন্দর সমাধান করা যেতে পারে।</span></p>
	<p class="txt">বর্তমান আধুনিক সভ্যতার পূর্বে আড়াই হাজার বছরের গোড়াতে আপনি ফিরে যান। তারপর একটু ভাবুন, তখনকার শিল্প-বাণিজ্য, কৃষ্টি-কালচার ও সমগ্র প্রাচীন সভ্যতার নকশা দেখতে কেমন হতে পারে খেয়াল করুন। যদি অনুধাবন করতে পারেন, তাহলে প্রাচীনকালের তাঁত শিল্পের ধরনও মূল্যায়ন করতে পারবেন। আর এরই ফলশ্রুতিতে আমাদের বনবিহারের কঠিন চীবর দান উদ্&zwnj;যাপনের প্রণালী সম্পর্কেও বুঝতে পারবেন।</p>
	<p class="txt">আবার পূজ্য বনভন্তের সৃষ্ট কঠিন চীবর দানের পদ্ধতি যেভাবে গড়ে উঠেছে তাতে আমি মনে করি, হয়ত বনভন্তে চাকমা জাতির কোমরে বোনা তাঁত শিল্পকে প্রাধান্য দিয়েই উদ্&zwnj;যাপনের ধরণ বলে দিয়েছিলেন। অন্য দিকে তৎকালীন সময়ে কাপড় বুননের পদ্ধতি আজকের মতো মেশিনের তৈরী বলে কল্পনা করতে পারেন? নাকি আরো সেই সময়ের সাথে বর্তমান সময়কেও গুলিয়ে ফেলবেন? এখন কথা হচ্ছে, বুদ্ধের সময়কালে চীবর তৈরীর ঐতিহ্য বা পদ্ধতিকে রূপ দিতে গিয়ে যদি বনভন্তে এভাবে নিয়ম প্রবর্তন করেন, তাতে সমস্যা কোথায়? যদি চাকমা জাতির ঐতিহ্যকে প্রাধান্য দিয়ে এরকম একটি প্রথা ধর্মীয় কাজে প্রচলন করেন, তাতে সমস্যা কোথায়? আমার তো মনে হয় এতে খুশি হওয়ার কথা। কারণ এই বুনন পদ্ধতি একটি জাতির ঐতিহ্যকে তুলে ধরে এবং হাজার বছরের পুরনো বুনন প্রথাকেও অনুধাবন করতে শেখায়।</p>
	<p class="txt"><span>ত্রিপিটকের সাথে মেলে না :</span><span> এই না মেলাটাই হচ্ছে আমার মতে আসল সৌন্দর্য। মনে হয় বুঝতে পারলেন না। বুঝিয়ে বলছি, মানে হচ্ছে পূজ্য বনভন্তে যেভাবে কঠিন চীবর দানের পদ্ধতি প্রনয়ণ করেছেন তা ত্রিপিটকের সাথে তুলনা করার মতো বিষয় নয়। আপনি খেয়াল করেছেন কি, অনুষ্ঠানের উদ্&zwnj;যাপনের রীতিনীতি গড়ে ওঠে বিশেষত ধর্মচর্চাকারী জাতির ঐতিহ্যের সাথে সঙ্গতি রেখে। আপনার ইতিহাস সম্পর্কে ধারণা থাকলে বুঝতে পারবেন যে, বুদ্ধের পরবর্তী সময়ে ধর্মীয় অনুষ্ঠানগুলো সৃষ্টি হয়েছে জাতীয় সংস্কৃতির সঙ্গে ঐক্যের মিল রেখে। প্রত্যেক বৌদ্ধজাতি এতে স্বকীয় ঐতিহ্য মেনেই অনুষ্ঠান পালন করে থাকে। বোধহয় সেকারণে বার্মা, থাইল্যান্ড, শ্রীলংকা, কম্বোডিয়া, লাওস ও ভিয়েতনামসহ প্রত্যেকটি দেশের ধর্মীয় অনুষ্ঠান উদ্&zwnj;যাপনের পদ্ধতি আলাদা আলাদা।</span></p>
	<p class="txt"><span>বিশাখা কর্তৃক প্রবর্তিত নয় :</span><span> হ্যাঁ আমিও স্বীকার করছি বিশাখা কর্তৃক প্রবর্তিত নয়। ত্রিপিটকে কঠিন চীবর দান প্রবর্তিত হওয়ার পেছনেও তার বিন্দুমাত্র হাত নেই। এ সম্পর্কে</span><span> কঠিন চীবর প্রবর্তিত হওয়ার শুরুটা একটু দেখে নেব। মহাবর্গের কঠিন-স্কন্ধ অধ্যায়ের মূল কাহিনিতে একদল ভিক্ষু বর্ষাবাসের পরে<span> ভগবানকে  শ্রদ্ধা জানাতে এসেছিল</span></span><span>। বর্ষাবাস শেষ হলেও বৃষ্টি তখনো হচ্ছিল, ফলে তাদের চীবরগুলো ভিজে চুপচুপে হয়ে গিয়েছিল। তখন বুদ্ধ তাদেরকে এই সংঘকর্মের অনুমোদন দিয়েছিলেন। সেখানে ভগবান আগত ভিক্ষুদের উদ্দেশ্য করে বলেছিলেন, </span><span>“</span><span>হে ভিক্ষুগণ<span>,  </span></span><span>তোমরা বর্ষাবাসের শেষে কঠিন চীবর প্রস্তুত করবে।</span><span>”</span><span> </span><span>—</span><span><span>  ম</span></span><span>.ব.৩০৬</span></p>
	<p class="txt"><span>উপরোক্ত কাহিনী অনুযায়ী আমরা বলতে পারি যে, প্রকৃত অর্থে কঠিন চীবর প্রবর্তনকারী হিসেবে একপ্রকার ভগবানকেই বলা যেতে পারে, বিশাখা বা অন্যকাউকে নয়। তাহলে বনভন্তে বিশাখা কর্তৃক প্রবর্তিত কেন বলেছিলেন বা তাঁর শিষ্যরাও কেন বলেন? আরে মহাশয়! আপনি কি জানেন না যে, বনভন্তে নামক জনপ্রিয় ব্যক্তিত্বের কীভাবে, কোন সময়ে বা কোন পরিবেশে আবির্ভাব ঘটেছিল? আপনার যদি ন্যূনতম বোধশক্তিও থাকে, তাহলে না বোঝার তো কোনো কারণ থাকতে পারে না। কেননা তৎকালীন সময়ে আজকের মত ধর্মীয় বইয়ের এতটা সুলভ ছিল না। প্রতিকূল পরিবেশে শাস্ত্রাধ্যায়ন করা খুবই দূরহ ব্যাপার ছিল। পুস্তক পাওয়া যেহেতু সুলভ ছিল না, তাই পড়ার সুযোগও পেয়েছিলেন খুব কম। এমন একটা কঠিন সময়ে একটুআধটু (বিশাখা কর্তৃক প্রবির্তত এমন বলে ফেলা) কার না ভুল হয়! আপনি সত্যিকার অর্থে বৌদ্ধ হয়ে থাকেন, তাহলে এটিও নিশ্চয় জানেন যে, সম্যক সম্বুদ্ধ ব্যতীত অর্হতদেরও কিছু না কিছু ভুল হয়। তারপরও তিনি বুদ্ধের নিখুঁত বিনয়াদর্শ অনুশীলন করে প্রিয় ব্যক্তিত্ব হিসেবে ছিলেন এ দেশের তথাকথিত ভিক্ষুদের চাইতে অনেক অনেক উর্ধ্বে। অন্যদিকে তাঁর শিষ্যরা কেন বলেন তার উত্তরে বলবো, </span><span>“</span><span>সেটা আগে বলতো এখন নয়।</span><span>”</span><span> ঠিক বনভন্তে যেমন শাস্ত্রাধ্যায়ন করার পূর্ণাঙ্গ সুযোগ পাননি, তেমনি তাঁর শিষ্যরাও প্রথমদিকে একই অসুবিধার সম্মুখীন হয়েছিলেন। তারপরেও বর্তমানে যদি বনভন্তের শিষ্যদের কারো কাছ থেকে আপনি শুনে থাকেন যে, কঠিন চীবরদান বিশাখা কর্তৃক প্রবর্তিত তাহলে সেই একজন ভিক্ষুকে মূল্যায়ণ করে সমগ্র সংঘকে মাপতে যাবেন না। কারণ বাগানের সব গাছ সোজা হয় না। দু-একটা বাঁকা থাকবেই।</span></p>
	<p class="txt"><span>বুননকৃত চীবরগুলো কোথায় যায় :</span><span> এই একটি বিষয়েও অনেকের গাত্রদাহের কারণ হয়ে রয়েছে। তাদের অভিযোগ হচ্ছে, রাতব্যাপী এত কষ্ট করে যে কাপড়গুলি বুনন করা হয় সেগুলি ভিক্ষুরা কী করে? কারণ তাদের পরিধেয় চীবরগুলি দেখতে তো এরকম নয়। এক্ষেত্রে আমি প্রবন্ধটা লিখার আগে কয়েকজন সিনিয়র ভন্তের সাথে আলাপ করে নিয়েছি, যাতে লেখাটা আরো বস্তুনিষ্ঠ হয়। তাঁরা আমাকে জানালেন যে, একমাস (কঠিন চীবর অধিষ্ঠানের মাস) পর্যন্ত অনেকেই পরে থাকেন। যারা পরেন না তারা অধিষ্ঠান করে সঙ্গে রেখে দেন যতক্ষণ না পর্যন্ত অধিষ্ঠানের মাসটি অতিক্রান্ত না হয়।</span></p>
	<p class="txt">সেটা না হয় বুঝা গেল। কিন্তু কয়েক ডজন চীবরের মধ্যে তো কেবল একটি চীবরই অধিষ্ঠান করা হয়। বাকীগুলো তাহলে কোথায় যায়? হ্যাঁ, বাকীগুলো অনেকে বসার চাদর, বিছানার চাদর ও পাপোস তৈরী করে বা কোথাও ঘেরা দেয়। তা ছাড়াও আমি নানান কাজেও ব্যবহার করতে দেখেছি।</p>
	<p class="txt">মোটকথা হলো, আমাদের মানব স্বভাবে কতগুলো কমন রোগ আছে যা, কোনো ঘটনা সংঘঠিত হওয়ার পর কেউ কেউ আমরা না বুঝে মন্তব্য করি। আবার প্রত্যক্ষদর্শী হয়ে উপস্থিত থেকেও মাঝেমাঝে না বুঝার ভান করি। এই রোগগুলি খুবই দুরারোগ্য এবং পরিত্রাণ পাওয়া জরুরি কর্তব্য।</p>
	</div>
	<div class="react">
	</div>
	</div>
	<h1 class="title" id="calibre_link-9">বুদ্ধের কথাগুলো যেভাবে যাচাই করবেন</h1>
	<div class="post_box">
	<div class="post_txt">
	<p class="txt"><span>অনেক সময় কেউকেউ দ্বিধাদ্বন্দ্বের মধ্যে পড়ে যায় যে, কোনো একটা বিষয় ভন্তেদের কাছে জিজ্ঞেস করলে নানারকম উত্তর পাওয়া যায় বলে অভিযোগ শোনা যায়। একই বিষয় অথচ </span><span>“</span><span>নানা মুনির নানা মত।</span><span>”</span><span> তাহলে উপায় কী?</span></p>
	<p class="txt"><span>উপায় খুঁজে পেতে আমরা ধারাবাহিকভাবে এগোনোর চেষ্টা করব। প্রথমে ভগবান বুদ্ধের অসম্ভব সুন্দর ও কালজয়ী একটি সূত্রের কথা বলব। আশাকরি এটি আপনাদের বেশ কাজে দেবে। এটি অঙ্গুত্তর নিকায়ের কেশপুত্র সূত্রে কালামদেরকে উদ্দেশ্য করে ভগবান বলেছিলেন,</span><span>…</span></p>
	<p class="txt"><span>“</span><span>জনশ্রুতিতে কোনো মতবাদ গ্রহণ করবে না। কোনো বিষয় পরম্পরা চলে আসছে বলে তা বিশ্বাস করবে না। এটি এরকম বলে অন্ধ বিশ্বাসের উপর একচেটিয়া গ্রহণ করবে না। শাস্ত্রে উল্লেখ রয়েছে বলে অযথা মেনে নেবে না। তর্কের খাতিরে মেনে নেবে না। অনুমানবশত কোনোকিছু সরাসরি গ্রহণ করবে না। নিজের মতের সাথে মিল রয়েছে তাই সত্য বলে গ্রহণ করবে না। ধর্মগুরুর প্রতি শ্রদ্ধাবশত আন্দাজে কোনো বিষয় গ্রহণ করবে না। যখন তোমরা (অনুশীলন করে) স্বয়ং জানতে পারবে যে, এ ধর্মগুলো উত্তম, নিখুঁত ও জ্ঞানী ব্যক্তির প্রশংসিত। এগুলো পালন করলে মঙ্গল বয়ে আনবে ও সুখ-শান্তি-সমৃদ্ধি বিরাজ করবে, কেবল তখনই সেই বিষয় বা মতবাদ গ্রহণ করবে, মেনে নেবে।</span><span>”—</span><span>অ.নি.৩.৬৬</span></p>
	<p class="txt"><span>এ প্রসঙ্গে আরো দীর্ঘ নিকায়ে মহাপরিনির্বাণ সূত্রের কথা বলা যেতে পারে। সেখানে ভগবান বলেছেন, </span><span>“</span><span>হে ভিক্ষুগণ, কেউ কেউ বলতে পারে যে, </span><span>‘</span><span>এটাই ধর্ম, এটাই বিনয়।</span><span>’</span><span> অথবা কেউ কেউ এটিও বলতে পারে যে, </span><span>“</span><span>অমুক বিহারে অমুক সংঘ থাকেন। তারা খুবই পণ্ডিত। তাদেরকে আমি এভাবে বলতে শুনেছি, </span><span>‘</span><span>এটাই ধর্ম, এটাই বিনয়।</span><span>’</span><span> কিংবা কেউ কেউ এটিও বলতে পারে, </span><span>‘</span><span>অমুক বিহারে কয়েকজন থেরো ও মহাথেরো থাকেন, যারা অনেক কিছুই জানেন। তাঁরা হচ্ছেন গিয়ে ধর্মধর, বিনয়ধর ও মাতিকাধর। তাদেরকে আমি বলতে শুনেছি, </span><span>‘</span><span>এটাই ধর্ম, এটাই বিনয়।</span><span>’</span></p>
	<p class="txt"><span>তখন তার কথায় তোমাদের সায় দেয়াও উচিত নয়, প্রত্যাখ্যান করাও উচিত নয়। এভাবে সায় না দিয়ে, প্রত্যাখ্যান না করে সেই পণ্ডিত ভিক্ষু, সংঘ, থেরো ও মহাথেরোদের কথাগুলো ভালোমতো শুনে নিয়ে তা সূত্র ও বিনয়ের সাথে মিলিয়ে দেখা উচিত। তখন যদি সেগুলো সূত্র ও বিনয়ের সাথে না মেলে তাহলে তোমাদের এভাবে সিদ্ধান্ত নেয়া উচিত, </span><span>‘</span><span>এটা বুদ্ধের কথা নয়। এ ভিক্ষুটি, সংঘ, থেরো ও মহাথেরোগণ পণ্ডিত হলেও ভুল জিনিসই গ্রহণ করেছে মাত্র।</span><span>’</span><span> তাই সেটাকে তোমরা বর্জন কর। আর যদি সূত্র ও বিনয়ের সাথে মেলে তাহলে তোমাদের এভাবে সিদ্ধান্ত নেয়া উচিত, </span><span>‘</span><span>এটা নিশ্চয়ই বুদ্ধের কথা। এ ভিক্ষুটি, সংঘ, থেরো ও মহাথেরোগণ পণ্ডিত এবং সঠিক জিনিসই গ্রহণ করেছে।</span><span>’</span><span> তাই সেটাকে তোমরা ধারণ কর।</span><span>”—</span><span>দী.নি.২.১৮৮</span></p>
	<p class="txt"><span>সার্বিকভাবে বিবেচনা করলে, সবার আগে বুদ্ধের কথা বা উল্লেখিত সূত্রের বর্ণনায় মনযোগ দেওয়া উচিত, যা পূর্বে আলোচনা করা হয়েছে। কারণ তাঁর দেখিয়ে দেয়া পদ্ধতি অনুসরণ করলে আমার মনে হয় কোনো প্রকার সমস্যা থাকার কথা নয়। বুদ্ধের এ কথাগুলো যথাসম্ভব নিজের বোধশক্তি দিয়ে বিচার করে দেখা উচিত। এরপর </span><span>“</span><span>খুব কাছের ও নিঃস্বার্থ বন্ধু</span><span>”</span><span> বইয়ের সহায়তা নেওয়া যেতে পারে। তবে শুধু বই পড়ে গেলে হয় না, বুঝতে হবে। শুধু বুঝতে পারলে যে সবকিছু হয়ে গেলো তাও নয়। সঠিক বা সত্যটা বুঝে নিতে হবে। কারণ মানুষ ভুলও বুঝতে পারে। পুরোপুরি না বুঝে কোনো বিষয়ে অহেতুক মন্তব্য করা ঠিক নয়। কিন্তু তা যদি সম্ভব নাও হয়, অথবা নিজের বোধশক্তিতে বুঝতে অসমর্থ, তাহলে কোনো পণ্ডিত, অভিজ্ঞ বা বিষয়টি সম্পর্কে যথাযথ বোঝাতে সক্ষম এমন ব্যক্তির কাছ থেকে সহায়তা নেয়া ভালো।</span></p>
	<p class="txt">তবে এমন কোনো ব্যক্তির নিকট বুঝতে যাবে না, যে ব্যক্তি সেই বিষয়ে পুঙ্খানুপুঙ্খ বোঝাতে সমর্থ নয়। আবার বিষয়টি জেনেও মূল অর্থ বিপর্যয় ঘটিয়ে তর্কের দ্বারা নিজের মনগড়া যুক্তি দেয়, ধর্মবিনয় বিকৃতভাবে বোঝায়, তার কাছ থেকেও না জানা ভালো। মনে রাখতে হবে, কোনো একটা বিষয় না বুঝে অথবা হালকাভাবে জেনে নিয়ে উল্টাপাল্টা নিজের মনগড়া যুক্তি প্রয়োগ করা ভুল।</p>
	<p class="txt">শেষকথা হলো, কিছুকিছু উড়ো চিঠি মানুষের উপর প্রভাব ফেলতে পারে এটা সত্য। তাই পুঙ্খানুপুঙ্খ জেনে নিয়ে নিজেকেই ভালোটা গ্রহণ করতে হয়। সঠিক জিনিস খুঁজে নিতে হয়। জীবনে ভালো কিছু পেতে হলে অন্যকে দিয়ে সেটা হয় না, নিজেকে দিয়ে প্রথমে শুরু করতে হয়। নিজেকেই তৎপর হতে হয়। সুতরাং আমরা প্রত্যেকে নিজেরাই ভালোটাকে খুঁজে নেব।</p>
	</div>
	<div class="react">
	</div>
	</div>
	<h1 class="title" id="calibre_link-10">আপনার প্রব্রজ্যাও কি সঠিক ছিল?</h1>
	<div class="post_box">
	<div class="post_txt">
	<p class="txt"><span>ত্রিরত্নাংকুর বনবিহারে থাকাকালীন আমি একটি অবাক করা তথ্য পায়। পরে আমি সেটি নিয়ে লিখার চেষ্টা করি। তথ্যটি হচ্ছে এরকম </span><span>—</span><span> এক সপ্তাহের জন্য প্রব্রজ্জিত হওয়া এক শ্রামণ আমাকে জানাল যে, কয়েকমাস আগে সে তাদের গ্রামের বিহারে প্রব্রজ্যা নিয়েছিল (বনবিহার নয়)। সেই বিহারাধ্যক্ষ নাকি বলেছিল </span><span>“</span><span>বনবিহারে প্রব্রজ্যা নিলে সেই প্রব্রজ্যা পরিপক্ক হয় না এবং বনভন্তের অনুসারীরা নাকি বুদ্ধের উপাসকও নয়</span><span>”</span><span> তাই সে জানতে চেয়েছিল প্রকৃতঅর্থে প্রব্রজ্যা বলতে কী বোঝায় আর বুদ্ধের উপাসক-উপাসিকাই-বা কারা?</span></p>
	<p class="txt">শুনে আমার বেশ অদ্ভূত লেগেছিল। আমার মনে হলো এধরণের বক্তব্য নিতান্তই হিংসুটে। তাই এ বিষয়টাকে একটু লিখিতরূপ দেয়ার চেষ্টা করলাম। আমি বিস্তারিত ব্যাখ্যায় যাবো না। সরাসরি পিটকীয় রেফারেন্স দেয়ার চেষ্টা করব। এখান থেকে প্রব্রজ্যার মূল অর্থ জেনে নেয়া সম্ভব হবে। প্রথমে প্রব্রজ্যার বিষয়টা নিয়ে আলোচনা করা যাক।</p>
	<p class="txt"><span>মহাবর্গের অর্থকথা বলে,</span><span> </span><span>“</span><span>যাকে প্রব্রজ্যা দেয়া হবে সে হতে হবে নির্দোষ। এরপর তাকে মাতাপিতার অনুমতি নিয়েই প্রব্রজ্যা দেয়া উচিত।</span><span>”—</span><span>মহাব.অট্ঠ.৩৪। অন্যদিকে </span><span>সারত্থদীপনী টীকায়ও বলা হয়েছে,</span><span> </span><span>“</span><span>প্রব্রজ্যা অর্থ এটি বুঝায় যে, মাথা কামিয়ে নেয়া, চীবর পরানো এবং ত্রিশরণ প্রদান করা।</span><span>”</span><span> জাস্ট এসব নিয়ম মোতাবেক প্রব্রজ্যা প্রদান করলেই সঠিক হয়ে যায়।</span></p>
	<p class="txt"><span>আর উপাসক বলতে কাকে বোঝায় তা নিয়ে সংযুক্ত নিকায়ের মহানাম সূত্রে একটি সুস্পষ্ট প্রশ্নের উত্তর দেয়া যেতে পারে। সেখানে মহানাম শাক্য একসময় বুদ্ধের কাছে উপস্থিত হয়ে এভাবে জানতে চেয়েছিল, </span><span>“</span><span>ভন্তে, কীরূপে একজন ব্যক্তি উপাসক হয়?</span><span>”</span><span> ভগবান উত্তরে বললেন, </span><span>“</span><span>মহানাম, যখন থেকে একজন ব্যক্তি বুদ্ধ, ধর্ম ও সংঘের শরণাগত হয় বা বুদ্ধ, ধর্ম ও সংঘের আশ্রয় নেয় তখন সে একজন উপাসক হয়ে যায়।</span><span>”—</span><span>স.নি.১০৩৩</span></p>
	<p class="txt"><span>অঙ্গুত্তর নিকায়ে জীবক সূত্রেও এরকম দেখা যায়। সেখানে ভগবানের নিকট জীবকও এই প্রশ্নটি করেছিল, </span><span>“</span><span>ভন্তে,কীভাবে একজন ব্যক্তি উপাসক হয়?</span><span>”</span><span> ভগবান তাকেও এভাবে উত্তর দিয়েছিলেন, </span><span>“</span><span>জীবক, যখন থেকে একজন ব্যক্তি বুদ্ধ, ধর্ম ও সংঘের শরণাগত হয় বা বুদ্ধের আশ্রয় নেয়, ধর্মের আশ্রয় নেয় ও সংঘের আশ্রয় নেয় তখন থেকে সে একজন উপাসক হয়ে যায়।</span><span>”—</span><span>অ.নি.৮.২৬.১</span></p>
	<p class="txt">মোটকথা হচ্ছে, যথার্থরূপে ত্রিশরণ গ্রহণের মাধ্যমেই প্রব্রজ্যা নিলে তা যথার্থভাবে প্রব্রজ্যা নেয়া হয়েছে বলা যায়। দশশীল বা দশটি শিক্ষাপদ হচ্ছে কেবল শিক্ষা পরিপূরণ করার জন্যেই দেয়া হয়। সুতরাং সূত্রে উল্লেখিত নিয়মের ভিত্তিতে প্রব্রজ্যা নিলে সমস্যা হওয়ার কোনো কারণ নেই। আবার ভগবানের জবাব অনুযায়ীও উপাসক হওয়া বা না হওয়ার ব্যাপারেও চিন্তিত হওয়ার কোনো কারণ নেই।</p>
	</div>
	<div class="react">
	</div>
	</div>
	<h1 class="title" id="calibre_link-11">ভিক্ষুদের বিয়ে দেওয়া</h1>
	<div class="post_box">
	<div class="post_txt">
	<p class="txt"><span>রস্যেবিলি বনবিহারে থাকাকালীন স্থানীয় দুই নব দম্পতিকে তাদের বিবাহের শুভদিনে অভিনন্দন জানানোর সুযোগ হয়। সেই সাথে ধর্মীয় দিকটাও সম্পন্ন করি, যে বিষয়টাকে লোকজন </span><span>“</span><span>ভিক্ষুদের বিয়ে দেয়া</span><span>”</span><span> </span><span>বলে থাকে। এর আগেও বান্দরবানে একটি কাপলকে বিয়ে দেওয়ার সৌভাগ্য হয়েছিল। আসলে মজার বিষয় হচ্ছে, আমরা কাউকে বিয়ে দিই না। কেবল ধর্মীয় দিকটা সমাধা করি। এ অংশটা সম্পাদন করতে গিয়ে সাধারণত লোকজন মনে করে আমরাই বিয়ে দিয়েছি। একপ্রকার বিয়ে না করেও ভিক্ষুদের (আকাশ থেকে ঝরেপড়া) ছেলেপুলে অথবা ভাই-বোনকে বিয়ে দেয়া সত্যিই মজার।</span></p>
	<p class="txt">যাইহোক, বিয়ে দেওয়ার বিষয়টা ভিক্ষু জীবনে একটি দুর্দান্ত অভিজ্ঞতার সঞ্চয় বলা যেতে পারে। কারণ ভিক্ষুরা বিয়ে করে না ঠিকই, কিন্তু অফুরন্ত বিয়ের অভিজ্ঞতা নিয়ে শুভদিনে বিয়ে বাড়িতে গিয়ে হাজির হন। বিয়ের পরবর্তী সময়ে সদ্যবিবাহিত দম্পতিকে জীবনের সুখদুঃখের মাখামাখি নিয়েও লম্বা একটা লেকচার দেন। শেষপর্যায়ে বাড়ির ভেতর আম পাতার ঝোপ ঢুবানো মঙ্গলঘটের পানি দিয়ে বিনামেঘে ঝটকা বৃষ্টি বইয়ে দেন। মঙ্গলাকাঙ্ক্ষী উৎসুক জনতা এতে খুশি হয়ে সাধুবাদের ধ্বনি উড়াই। আহা! ভাবতে কী সুন্দর না?</p>
	<p class="txt">কিন্তু এসব বিয়েসাদির অনুষ্ঠানে ভিক্ষুদের এভাবে অংশগ্রহণ করা আমার কেন জানি আপত্তিকর ছিল। আমার কাছে এ বিষয়টি একপ্রকার অসঙ্গতিপূর্ণ ব্যাপার বলে মনে হতো। কেননা ধর্মের সাথে এসব সামাজিক বিষয়াদি জড়ানো কী দরকার! যখন পরপর দুটো বিয়েতে যেতে হল এবং দুটো বিয়ের অনুষ্ঠানে আমাকেই লেকচার দিতে হল; তখন একটু নড়েচড়ে বসতে হল। কারণ ত্রিপিটকে বিয়েতে না যাওয়া প্রসঙ্গে উপযুক্ত জবাব পাওয়া গেলে, আমি বেঁচে যাই। তাই খুঁজে দেখার চেষ্টা করলাম ত্রিপিটকের সাথে এর কোনো সম্পর্ক আছে কিনা।</p>
	<p class="txt"><span>প্রথমে আমি বুদ্ধ অথবা তার শ্রাবকেরা তখন আসলেই এরকম বিয়ের নিমন্ত্রণে যেতেন কিনা, অথবা সেরকম কোনো বৌদ্ধপ্রথা ছিল কিনা তা জানার চেষ্টা করলাম। পুরনো আমলের সংকলিত বইগুলো খুঁজে দেখলাম। যাতে করে কোনো সোর্স পাওয়া গেলে ত্রিপিটকে খুঁজে দেখতে সুবিধে হয়। কিন্তু কোথাও নির্ভরযোগ্য লেখা খুঁজে পাওয়া যাচ্ছিল না। যা পাওয়া যাচ্ছিল তা কেবল সেই "বিবাহ মন্ত্র পর্ব" যেগুলোর কোনো ত্রিপিটকে উল্লেখ নেই। যা আছে তাও স্রেফ কিছু টাইটেলযুক্ত পালিতে লেখা অনুচ্ছেদ, যেগুলো বৈদ্য বা ওঝাদের মন্ত্রের মত লিখা। শেষমেশ ২০০৭ সালে তাইওয়ান থেকে মুদ্রিত "সদ্ধর্ম রত্ন চৈত্য" নামে একটি পুরনো বইয়ের মধ্যে সোর্স খুঁজে পেলাম। সেখানে অঙ্গুত্তর নিকায়ের </span><span>‘</span><span>উগ্রহ সূত্র</span><span>’</span><span>র কথা উল্লেখ করা হয়েছে</span><span>—</span><span>পৃষ্টা ২৬২।</span></p>
	<p class="txt">কিন্তু দুঃখের বিষয়, মূল ত্রিপিটকে উগ্রহ সূত্রের বর্ণনা অনুযায়ী বিয়ের অনুষ্ঠানে ভিক্ষুদের যাওয়া সম্পর্কে লেখকের বক্তব্য অনেক তফাৎ [দেখুন অঙ্গুত্তর নিকায় ৪.৩৩ অনুচ্ছেদ ]। তাহলে শ্রদ্ধেয় লেখক মহোদয় এটাকে টেনে আনলেন কেন? যদি ত্রিপিটকের সাথে নাই মেলে তবে এটি প্রচ্ছন্নভাবে অপ্রয়োজনীয় বিষয় ঢুকে দেয়া নয় কি? নাকি আমি কোথাও ভুল করলাম! পাঠকের কাছে বিচারের ভার তুলে রাখলাম। যদি আমার রিসার্চে ভুল থেকে যায় এবং পরবর্তীতে এর যথার্থ প্রমাণ মেলে, তাহলে সংশোধনী সাদরে গ্রহণ করা হবে।</p>
	<p class="txt"><span>এরপর বিয়ের অনুষ্ঠানে যাওয়া প্রসঙ্গে তিনি একই বইয়ে বিনয়ের মহাবর্গ গ্রন্থে দেখিয়ে দিয়ে, বিশেষ করে বর্ষাবাসের সময়কে উল্লেখ করে তিনি আবারো লিখেছেন অনুরূপ বক্তব্য</span><span>—</span><span>পৃষ্টা ২৬৪।</span></p>
	<p class="txt">আমি বিষয়টাকে মহাবর্গের ঐ অধ্যায়ে অনেক খুঁজে দেখলাম। পাশাপাশি অপর অধ্যায়েও খুঁজে দেখলাম, কিন্তু কোথাও পেলাম না। আমার এক অভিজ্ঞ সিনিয়র ভন্তের কাছ থেকেও একটু সাহায্য নিলাম। কিন্তু তিনিও খুঁজে পেলেন না। এবার আমাকে হতাশ হয়ে লিখতে হল শ্রদ্ধেয় লেখক মহোদয় এটি পেলেন কোথায়? না থাকলে কেনই বা শুধু শুধু যোগ করতে গেলেন অথবা কেন তিনি বা যাঁরা আগে লিখেছেন তাঁরা কেন পরবর্তী প্রজন্মকে ত্রিপিটকের না মেলে এমন ভুল তথ্য দিলেন, ভুল জিনিস শেখালেন?</p>
	<p class="txt">আমিও নাছোড়বান্দা। আমাকে নির্ভরযোগ্য একটা কিছু বার করতেই হবে। কারণ, আগের মতো না যাওয়ার পক্ষে সোর্স পাওয়া গেলে আমি বাঁচি। কিন্তু রিসার্চে ঘটে গেল উল্টো কেস। আমার আর বাঁচা হলো না। সত্যতা জানতে পেরে অনাগ্রহের কারণও বেশি দীর্ঘস্থায়ী হলো না। অন্যদিকে আগের লেখকদের এ বিয়েতে যাওয়া প্রসঙ্গে ত্রিপিটকের যথার্থ রেফারেন্স ছাড়াও বিয়ের অনুষ্ঠানে যাওয়াটা অন্তত মিলে গেল তাহলে। কারণ বিয়ের অনুষ্ঠানে যাওয়া প্রসঙ্গে এমন একটি নির্ভরযোগ্য তথ্য পেলাম যা আমাকে সম্পূর্ণ পাল্টে দিল। এটি হচ্ছে ধর্মপদ অর্থকথায় সুখ বর্গের জনৈকা কুলবালিকার উপাখ্যানে, যেখানে কুলবালিকার বিয়ের অনুষ্ঠানে শিষ্যমণ্ডলী নিয়ে স্বয়ং ভগবান বুদ্ধ গিয়ে হাজির।</p>
	<p class="txt"><span>কাহিনীটার দুএক লাইন উল্লেখ করা যেতে পারে এভাবে, "সেই কুলবালিকার বিয়েতে গিয়ে ভগবান আসন গ্রহণ করেন। পরে তিনি লক্ষ্য করছিলেন যে, নুতন বর নাকি চোখের কোণে ঘনঘন নববধূর দিকে তাকাচ্ছিল। (হয়ত নববধূ দেখতে অনেক সুন্দরী ছিল, যার কারণে বর চোখ ফেরাতে পারছিল না)। ঐ নববধূ নাকি বুদ্ধ এবং ভিক্ষুসংঘের জন্য জলছাঁকনিতে খাবার পানি ছেঁকে দিচ্ছিল। সেই সুযোগে বর তাকে আড়চোখে ঘনঘন তাকিয়ে দেখছিল। যারফলে সে তখন না পারছিল বুদ্ধকে সেবা করতে, না শ্রাবক সংঘকে। এরপর বুদ্ধ সেই উতলা যুবককে দেশনা করেছিলেন, যার বাকী অংশটা আপনারা পড়ে নেবেন</span><span>—</span><span>ধর্মপদ.২০২।</span></p>
	<p class="txt">এ কাহিনীটা পড়ার পর আমি খুবই উপকৃত হলাম যে, অন্তত ভিক্ষুদের বিয়ের অনুষ্ঠানে যাওয়ার ব্যাপারে সত্যতা জানা গেল। তাই আমাকে আগের "বিয়ের অনুষ্ঠানে যেতে না চাওয়া" এই মত পাল্টাতে হল। এবার আমাকে নির্দ্বিধায় যেতে হবে। কারণ আমার ওস্তাদেরও ওস্তাদ স্বয়ং ভগবান যদি বিয়ের অনুষ্ঠানে যেতে পারেন তাহলে আমি না যাওয়ার বেটা কে?</p>
	<p class="txt"><span>এখন আসি প্রচলিত "বিবাহ মন্ত্র" প্রসঙ্গে। আসলে এগুলো একপ্রকার অর্থহীন, কোনো দরকার নেই। কারণ ত্রিপিটকের সাথে এর সরাসরি কোনো সম্পৃক্ততা নেই। এরূপ মন্ত্র বলে বিয়ের অনুষ্ঠান সম্পন্ন করতে হবে সেরকম কোনো নির্দেশও নেই। অন্যদিকে বিয়ের অনুষ্ঠানে আমরা </span><span>‘</span><span>পরিত্রাণ সূত্র</span><span>’</span><span> পাঠ করে দিই। এ সূত্রগুলো বিবাহের মন্ত্রের চেয়েও হাজারগুণে উত্তম। আবার, আমার কাছে এভাবে </span><span>‘</span><span>মন্ত্রমন্ত্র</span><span>’</span><span> বলে বুদ্ধের উপদেশ বাণীকে ব্যবহার করলে কেন জানি অস্বাভাবিক বৈদ্য বৈদ্য ভাব জাগে। কারণ বৈদ্যের নীতিমালার সাথে বুদ্ধের শিক্ষা আকাশ-পাতাল ব্যবধান। তাই সঠিকভাবে ত্রিপিটক চর্চা এবং জীবনাদর্শ গড়ে তোলার ক্ষেত্রে এসব মন্ত্রের কোনো দরকার নেই।</span></p>
	<p class="txt">একটু লক্ষ্য করে দেখুন, তাতে লেখা আছে, "মন্ত্রদাতার উপদ্রব বন্ধ করা", "বর-কন্যার উপদ্রব রক্ষা করা", "মন্ত্রদাতার গুরু প্রণাম ও শরণ গ্রহণ" সহ ইত্যাদি ইত্যাদি। আমি এ মন্ত্রগুলোর পালি পড়ে দেখে বুঝলাম লেখাগুলি ধর্মীয় শব্দের নিরিখে সাজানো। যেমন একটি উদাহরণ দেয়া যাক, "বরের হস্তে কন্যার হস্ত স্থাপন" এ মন্ত্রে বলা হয়েছে, "দ্বিহত্থং সম্বন্ধং বিয তুম্হেপি সব্বকালং সমগ্গভাবেন বসথ; অঞ্ঞমঞ্ঞ দেবদেবীনং বিয সংবাসো হোতু"। অর্থাৎ পাশাপাশি দুটি হাতের সম্বন্ধের মতো তোমরাও সবসময় সমমনা হয়ে অভিন্ন হৃদয়ে বাস কর। সেইসাথে তোমাদের (একে-অপরের) দেব-দেবীর মতো জীবন অতিবাহিত হোক।" এ কথাগুলো ত্রিপিটকের কোনো সূত্রের সাথে বা অমুক সূত্রে আছে বলে সেরকম কোনো সম্পৃক্ততা নেই। তবে একটা মজার বিষয় হচ্ছে, এগুলো ত্রিপিটকে না থাকলেও মন্ত্রের অর্থগুলো একদম মন্দ নয়। তাই কেউ যদি বিয়ের অনুষ্ঠানে এই বিবাহ মন্ত্র পড়ে, তাতেও আমার কোনো মাথাব্যথা নেই।</p>
	<p class="txt">তবে একটা অনুরোধ থাকবে। আপনি যদি সত্যিকার অর্থে বুদ্ধের আদর্শ অনুসরণ করতে চান, ত্রিপিটকের সত্যতা নিয়ে জীবনাদর্শ গড়ে তুলতে চান, অথবা একজন খাঁটি বৌদ্ধ হয়ে বিয়ে করে সুখী হতে চান, তাহলে বিয়ের সময় এই "বিবাহ মন্ত্রের" একটি অক্ষর বা একটি শব্দেরও প্রয়োজন নেই। কারণ একমাত্র ত্রিপিটক অনুসরণ করে আপনার করণীয় কী সেটা জানলে এবং সেভাবে আচরণ করলে,<span> বিয়ের পর একটি শান্তিপূর্ণ জীবন অতিবাহিত করতে পারবেন।    </span></p>
	<p class="txt"><span>সবশেষে বিয়ের অনুষ্ঠানে ভিক্ষুদের যাওয়া প্রসঙ্গে একটা মতপাল্টানো ব্যক্তিগত  ভাবনাচিন্তার কথা বলে লেখাটা শেষ করি।</span></p>
	<p class="txt">অর্থাৎ, আমরা যখন ভিক্ষু হই, তখন অটোমেটিক্যালি গৃহীদের সাথে একটি ঘনিষ্ঠ সম্পর্ক তৈরি হয়ে যায়। যে সম্পর্কটি উভইয়ের দুঃখ মুক্তির সহায়ক হিসেবে কাজ করে। একপ্রকার উপকারের দিক থেকে এটি অবিচ্ছেদ্য সম্পর্ক বলা যায়। এ সম্পর্কের পরিচিতিকে বুদ্ধের ভাষায় একটি পরিবারের সম্পর্কের সাথে তুলনা করা যেতে পারে। যে সম্পর্কে বয়োজ্যেষ্ঠ গৃহীরা আমাদের মা-বাবার মতো। সমবয়সী ও ছোটরা ভাই-বোনের মতো। বুদ্ধের এই বক্তব্যটাকে আপনিও একটু অনুধাবন করুন। আমার মতে এমন সম্পর্কের চেয়ে সুন্দর ও শ্রেষ্ঠ সম্পর্ক পৃথিবীতে বোধহয় আর দ্বিতীয়টা নেই। কারণ, চেনা নেই জানা নেই, এমনকি জীবনে যার সাথে কখনো দেখাও হয়নি তারা আমাদের মা-বাবা, ভাই-বোন! মাঝেমাঝে তাই আমি গর্ব করি, বাড়িতে একমাত্র প্রিয় মা-কে ছেড়ে চলে আসলেও এই প্রব্রজিত লাইফে হাজারটা মায়ের স্নেহ-ভালোবাসায় আমি সত্যিই ভাগ্যবান।</p>
	<p class="txt">সুতরাং, এমন অবিচ্ছেদ্য সম্পর্কের টান নিয়ে কোনো ভাই অথবা বোন তাদের বিয়েতে যদি আমন্ত্রণ জানায়, কোনো মা অথবা বাবা তাদের সন্তানের বিয়ের অনুষ্ঠানে ধর্মীয় দিক থেকে মঙ্গল কামনায় একজন ভিক্ষুকে যদি আমন্ত্রণ জানায়, তাহলে যেতে আপত্তি কোথায়?</p>
	</div>
	<div class="react">
	</div>
	</div>
	<h1 class="title" id="calibre_link-12">পূজ্য বনভন্তের সৃষ্ট ধর্মীয় আচার ও পরবর্তী ভাবনা</h1>
	<div class="post_box">
	<div class="post_txt">
	<p class="txt">জগতে মহাপুরুষের আবির্ভাব ঘটে ক্ষণকালের জন্য। আবার কালের প্রবাহে একসময় প্রকৃতির নিয়মে সবার মতো বিলিন হয়ে যান। তবে তাদের মহান &zwj;সৃষ্টিকর্ম রয়ে যায় যুগেযুগে। অসংখ্য মানুষ এই সৃষ্টিকর্ম থেকে উপকৃত হয়। তাদের গুণগান গাই হৃদয় থেকে। অসীম কৃতজ্ঞতাবোধ থেকে হৃদয় মন্দিরে জায়গা করে দেয় দ্ব্যর্থহীনভাবে। জীবনে বাস্তবতার কঠিনতম সময়েও শত ব্যস্ততার মাঝে শ্রদ্ধাভরে স্মরণ করে। শুধু তাই নয়, তাদের স্মরণে মানুষ কিছুকিছু লোকীয় আচার বা প্রথাও পালন করে থাকে এবং ঐ প্রথাগুলি এ্কসময় ঐতিহ্যে রূপ নেয়। চর্চা হতে থাকে যুগের পথ ধরে। এভাবেই মানুষ মহাপুরুষদের সৃষ্টিকে বাঁচিয়ে রাখে।</p>
	<p class="txt">লাখো মানুষের হৃদয় মন্দিরেও যুগশ্রেষ্ঠ আরেক মহাপুরুষের নাম বনভন্তে। যিনি এখন আর আমাদের মাঝে নেই। অনেক আগেই ইতিহাসের পাতায় ঠাঁই করে নিয়েছেন। তবে একটি বিষয় এখনো উজ্জ্বলভাবে বিরাজমান, আর সেটি হলো তাঁর সৃষ্টিকর্ম। এই সৃষ্টিকর্ম দিয়েই তিনি আমাদের মাঝে বেঁচে থাকবেন। তাঁর জীবদ্দশায়ও তিনি অনেক কিছুই শিখিয়েছিলেন। সেই মহান কাজের দ্বারা ভিক্ষু-শ্রামণ ও অসংখ্য ভক্ত-অনুরাগী আজো দেদীপ্যমান।</p>
	<p class="txt">এবার চলুন পূজ্য বনভন্তের সৃষ্ট কিছু ধর্মীয় আচার প্রসঙ্গে বলা যাক, <span>যেগুলো আগেকার সময়ে সৃষ্টি হওয়া অনুষ্ঠানগুলোর সাথে সঙ্গতি রেখে পালন করা হচ্ছে (বিশেষ করে বন বিহারগুলোতে)। এই </span>ধর্মীয় আচারগুলি অন্যান্য বিহারগুলোতে কিন্তু কয়েকটা পালন করা ছাড়া বেশিভাগ দেখা যায় না। আমি জানি না তারা কেন পালন করে না। হয়ত মতের অমিল থাকতে পারে বা দৃষ্টিভঙ্গি ভিন্ন হতে পারে। আমার কথা হলো, তাদের দৃষ্টিভঙ্গি যাই হবে হোক সেই বিতর্কে অন্তত আমি যাচ্ছি না। যাইহোক, পূজ্য বনভন্তের সৃষ্ট বর্তমানে চলমান ধর্মীয় অনুষ্ঠানগুলো <span>হচ্ছে :-</span></p>
	<ul class="list_">
	<li><span>কঠিন চীবর দান (বেইন বুনন করে)</span></li>
	<li><span>আকাশ প্রদীপ দান</span></li>
	<li><span>মহাসংঘ দান</span></li>
	<li><span>ধর্মপূজা</span></li>
	<li><span>ত্রিপিটক পূজা</span></li>
	<li><span>সিবলী পূজা</span></li>
	<li><span>উপগুপ্ত পূজা</span></li>
	<li><span>তাবতিংস বা ছিমিতং পূজা এবং</span></li>
	<li><span>বোধিবৃক্ষ পূজা।</span></li>
	</ul>
	<p class="txt">আমার মনে হয় এই অনুষ্ঠানগুলো কয়েকটি বাদে বাকীগুলো বনভন্তের পূর্ববর্তী সময়ে ছিল না। যেগুলো ছিল সেগুলোর উদ্&zwnj;যাপনের ধরণও ছিল ভিন্ন। পরবর্তীতে বনভন্তের কল্যাণে এই অনুষ্ঠানগুলো আবার ভিন্ন আঙ্গিকে উদ্&zwnj;যাপনের নতুনত্ব পেয়েছে।</p>
	<p class="txt"><span>তবে আমি এটিও স্বীকার করি যে, কতগুলো বিষয় বা </span>ধর্মীয় আচার<span> ত্রিপিটকের সাথে হুবহু মিলবে না। আগের ট্রেডিশানের সাথে পার্থক্য চোখে পড়বে। কিন্তু যাই হোক না কেন এগুলি আর খারাপ কিছু নয় অথবা এগুলির সমস্যার মেজরিটিও নেই। বলা যায়, পার্থক্যের অংশটা একবারে নগণ্য। উদ্&zwnj;যাপনের ধরন আলাদা আলাদা এই যা। আসলে কিছুকিছু কুশল কর্মের রীতিনীতি মহাপুরুষগণ সৃষ্টি করেন কালের দাবীতে। সেগুলোর ধরণ প্রচলিত নিয়মের সাথে ভিন্ন হয় বটে, কিন্তু মূল আদর্শকে পরিত্যাগ করে না। তাই আমি বলতে চাই, আপনার ধর্মগুরুর আদর্শের সাথে ভিন্নতা থাকতে পারে। এক প্রতিষ্ঠানের সাথে আরেক প্রতিষ্ঠানের আভ্যন্তরীন রীতিনীতি কিছুটা আলাদা থাকতে পারে।</span></p>
	<p class="txt"><span>যারা বনভন্তের সৃষ্ট ধর্মীয় আচার নিয়ে মম্তব্য করেন তাঁদের বলতে চাই, আপনি যদি এটি বোঝেন যে, আমাদের (বৌদ্ধদের) </span>ধর্মীয় <span>অনুষ্ঠান মানেই আনন্দ প্রকাশ, পূণ্যার্জন, ভাতৃত্ববোধ জাগরণ ও ঐক্যের প্রতীক, তাহলে তুচ্ছ বিষয় নিয়ে পড়ে থাকতে পারেন না। আমাদেরকে অবশ্যই বাহ্যিক আবরণকে না দেখে অনুষ্ঠানের সারবস্তু খুঁজতে হবে, অর্থাৎ যে কোনো ভালোকাজ বা পূণ্যকাজের ইতিবাচক দিকটা জানতে হবে। কিছুকিছু বিষয় আমরা কেবল চর্মচক্ষু দিয়ে দেখা বিষয়বস্তুর সাথে বিচার করে গুলিয়ে ফেলতে পারি না। প্রত্যেকটা কাজের পেছনে সুনির্দিষ্ট একটা কারণ অবশ্যই রয়েছে। তাই আগে জানুন, তারপরই বলুন।</span></p>
	<p class="txt"><span>এবার মূল বিষয়ে ফিরে যাই। আলোচনার প্রসঙ্গ হলো, </span><span>পূজ্য বনভন্তের সৃষ্ট যেসব ধর্মীয় আচার গড়ে উঠেছে, সেগুলো পরবর্তীতে কীভাবে ধরে রাখা যায়। এক্ষেত্রে আমার কিছু ব্যক্তিগত মতামত আগে তুলে ধরি, </span><span>“</span><span>ধর্মীয় অনুষ্ঠান আদতে ভিক্ষু-শ্রামণের মূল আদর্শের সাথে সম্পর্কিত বিষয় নয়। এ অংশটি সম্পূর্ণ দায়ক-দায়িকাদের ক্ষেত্রে প্রযোজ্য। আমরা তাদেরকে পূণ্যার্জনের জন্য ক্ষেত্র হিসেবে সহযোগিতা করতে পারি বটে, কিন্তু তাদের মতো সারাজীবন অনুষ্ঠানে জড়িয়ে পড়তে পারি না। কারণ ভিক্ষু-শ্রামণের পক্ষে বুদ্ধের উচ্চতর শিক্ষার চায়তে এসব ধর্মীয় অনুষ্ঠান অতিব তুচ্ছ বা নগণ্য বিষয়। তাই বুদ্ধ শিক্ষা দিয়েছেন তুচ্ছ বিষয়ের সাথে লেগেপড়ে না থেকে, উচ্চতর শিক্ষার দিকে ধাবিত হতে। সুতরাং আমাদের (ভিক্ষু-শ্রামণ) বুঝতে হবে, করণীয় কর্তব্য ছাড়া অনুষ্ঠানের মূল কেন্দ্রবিন্দু আমরা যেন না হই।</span></p>
	<p class="txt"><span>আমার ক্ষুদ্র পরিসরে ত্রিপিটক স্টাডি অনুযায়ী অনুষ্ঠান সম্পর্কিত বিষয়গুলোতে ভিক্ষু-শ্রামণকে দায়-দায়িত্ব নিতে হবে তা আমি একদম বলতে পারি না এবং এর সপক্ষে কোনো প্রকার সাপোর্ট দিতেও রাজি নই। কারণ যে কোনো অনুষ্ঠানের দেখভাল করা ভিক্ষু শ্রামণের আদর্শ নয়। বরং কোনো ভিক্ষু যদি অনুষ্ঠানের দিকে (লাভ-সৎকারে) বেশি জড়িয়ে পড়ে তার জীবনাদর্শের জন্য মারাত্মক ক্ষতি হয়। তখন সে আর বুদ্ধের উচ্চতর শিক্ষার দিকে অগ্রসর হতে পারে না। আর সে যদি মূল আদর্শ হারিয়ে ফেলে তাহলে প্রব্রজ্জিত হয়েও তার মৃত্যুর পর নিম্নমূখী গতি হয়। এটি অব্যক্ত সত্য ও দুঃখের বিষয় যে, আমাদের অধিকাংশ ভিক্ষুই সেদিকে ধাবমান এবং ভবিষ্যতে সেই অবস্থা আরো ব্যাপক আকার ধারণ করবে। যার ফলশ্রুতিতে বৌদ্ধ ধর্মের মূল স্রোতধারায় মোটাদাগে ভাটা পড়েছে, আরো পড়বে।</span><span>”</span></p>
	<p class="txt">পূজ্য বনভন্তের সৃষ্ট ধর্মীয় আচারগুলো বাঁচিয়ে রাখার জন্য মূখ্য ভূমিকা পালন করার জন্য দায়ক-দায়িকাদেরই এগিয়ে আসতে হবে, ভিক্ষু নয়। ভিক্ষু কেবল নির্দেশনা দিয়ে সাহায্য করতে পারে। সেটাও আবার নিজের ইচ্ছের বশে নয়, দায়ক-দায়িকাদের ইচ্ছের ভিত্তিতে। ভিক্ষুটির অনুষ্ঠান পালন করার ইচ্ছে জাগা মানে লোভ জাগ্রত হওয়া, লাভ-সৎকারের প্রত্যাশা জেগে ওঠা। কোনো ভিক্ষু পূণ্যকাজে উৎসাহিত করতে পারে, অনুষ্ঠান আয়োজনের ধরণ সম্পর্কে নির্দেশনা দিতে পারে। তবে সে কোনোভাবেই অনুষ্ঠানের উপর জীবনের নির্ভরতা হিসেবে সম্পৃক্ত হতে পারে না। কোনো ভিক্ষু অনুষ্ঠানে সম্পৃক্ত হোক এটি আমারও কাম্য নয়। এমনিতেই বুদ্ধের শিক্ষার পরিপন্থি ভিক্ষুরা আমি না বললেও অনুষ্ঠান নির্ভর হবে, জড়িয়ে পড়বে ও নানা কাজে লিপ্ত হবে।</p>
	<p class="txt">পরিশেষে, শিক্ষাকামী সচেতন ও আদর্শবান ভিক্ষুদের উদ্দেশ্য বলবো, আপনারা অনুষ্ঠান নির্ভর জীবন গঠন করবেন না। কেবল একটা অনুষ্ঠানে ভিক্ষু হিসেবে আপনার করণীয় কী, সেটা বজায় রাখুন এবং পূণ্যার্থীদের সাহায্য করুন। কারণ বৌদ্ধধর্ম ঠিকে থাকে এবং উজ্জ্বলতা বৃদ্ধি পায় ভিক্ষুরা ছিদ্রহীন জীবন যাপন করলে। লজ্জী ভিক্ষুদের দ্বারা বুদ্ধের বা বনভন্তের আদর্শগুলো বেঁচে থাকবে, নির্লজ্জ ভিক্ষুদের দিয়ে নয়। তারা যদি আদর্শ ভুলে যায়, দায়ক-দায়িকাদের ধর্মনীতি ভুলে যাওয়া অস্বাভাবিক কিছু নয়। তাই সবদিক থেকে ভেবেচিন্তে একটি আদর্শবান ভিক্ষুজীবন গঠন করুন।</p>
	</div>
	<div class="react">
	</div>
	</div>
	<h1 class="title" id="calibre_link-13">মৃত্যুর পর অভিনয় শিল্পীদের ভয়াবহ অবস্থা হয় কি?</h1>
	<div class="post_box">
	<div class="post_txt">
	<p class="txt">এক ব্যক্তি এই প্রশ্নটাই জিজ্ঞেস করেছিল যে,অভিনয় শিল্পীদের মৃত্যুর পর ভয়াবহ পরিণতি হয় কিনা। তখন এ বিষয়টি আমার পিটকীয় কোনো সদুত্তর জানা ছিল না। তাই আমি সরাসরি উত্তর না দিয়ে কেবল ব্যক্তিগত মতামতের ভিত্তিতে আলোচনা করেছিলাম তার সাথে। পরে বিষয়টা নিয়ে ত্রিপিটকে খুঁজে দেখার চেষ্টা করেছি। সেই চেষ্টা থেকেই হলো এই লেখা।</p>
	<p class="txt">আসলে নরক বা জাহান্নামে অভিনয় শিল্পীদের অবস্থা কী হয় বা সেখানকার হর্তাকর্তারা কী করে না করে সেটা মূখ্য বিষয় নয়। মূখ্য বিষয় হচ্ছে অভিনয়শিল্পী হলেও ভালো কাজ করে ভালো থাকা। কারণ আপনার কাজ যদি ভালো হয়, সারাজীবন যদি সৎভাবে কাটান তাহলে অহেতুক নরকের চিন্তা কেন করবেন?</p>
	<p class="txt">বাস্তবতা কী বলে সেদিকে একটু লক্ষ্য করা যাক। আমি যতটুকু জানি অন্যান্য ধর্ম গান-বাজনাকে হারাম বলে। বৌদ্ধধর্ম কিন্তু তা বলেনি। কেন বলেনি তা ত্রিপিটক পড়লেই জেনে যাবেন। অভিনয়,গান,বাজনা,নাচ ইত্যাদি সবই অভিনয়ের অংশ বলা যেতে পারে। সংস্কৃতির সংজ্ঞায় <span>শিল্প, সঙ্গীত,নৃত্য,অনুষ্ঠান,ধর্মকে সংস্কৃতি হিসেবে আখ্যায়িত করা হয়েছে।</span> তাই গান-বাজনা হচ্ছে সংস্কৃতি। এ সংস্কৃতি রক্ষার্থে যে কোনো জাতি মরিয়া হয়ে আজীবন সংগ্রাম করে এসেছে। সুতরাং প্রশ্ন এসে যায়<span>,  </span>ধর্ম যদি সংস্কৃতিরই অংশ হয়, তাহলে সে তার ভাইকে ঘৃণা করবে কেন? অর্থাৎ গান-বাজনাকে হারাম বলবে কেন? আমার কথা হলো, অন্যসব ধর্ম যাই বলুক, বৌদ্ধধর্ম কিন্তু এ বিষয়ে নীরব থেকেছে। সে নাচ-গান করার জন্য উৎসাহও দেয়নি, মানাও করেনি। বরং এ ধর্ম প্রমত্ততার আচ্ছন্ন ও অস্পষ্ট জায়টাকে সত্য দিয়ে উপলব্ধি করার জন্য আহ্বান করেছে। অর্থাৎ <span>শিল্প, সঙ্গীত,নৃত্য,অনুষ্ঠান ইত্যাদি সংস্কৃতির অংশকে বুদ্ধ সরাসরি আক্রমণ করে অবৈধ বা হারাম বলেন নি। কেননা এসবের দুটো দিক রয়েছে। এ দুটো দিক ভালোভাবে উপলব্ধি করে বরং তিনি বলেছিলেন যে, কেউ খারাপ বিষয়ে আসক্ত হয়ে পড়লে কিংবা গভীরভাবে জড়িয়ে গেলে সেটাই তার পরিণামে দুঃখ ডেকে আনে। সুতরাং </span>আমাদের বুঝতে হবে আমরা যা করছি তা আসলেই খারাপ কিনা।</p>
	<p class="txt">কোনো কোনো সংগীত যেমন খারাপ চিন্তার জন্ম দেয়, আবার কোনো কোনোটা ভালো। যদি আমরা রণসংগীতের মতো হৃদয় কাঁপানো সুর শুনি কিংবা বাজনার আওয়াজ শুনি তাহলে আমাদের মন উদ্ভুদ্ধ হতে শুরু করে। সেটা দেশের জন্যে, ভাষার জন্যে অথবা স্বকীয় কৃষ্টি-কালচার বা সংস্কৃতির রক্ষার জন্য হতে পারে। দেশাত্ববোধক সংগীতে কেমন যেন দেশের প্রতি হৃদয়ের গভীরে অদৃশ্য সুতোর টান পড়ে। মানবতার গানে মানবিকতা জেগে ওঠে, মনুষ্যত্বের উন্মেষ ঘটে। ধর্মীয় গানে বিরাগের চেতনা। প্রেমের গানে রোমান্সিত হয়ে পড়ি। মোটকথা হলো, যা খারাপ তা-ই পরিণামে দুঃখ বা কষ্টের বিভীষিকা। আর এই কষ্ট যাতে ভোগ করতে না হয় সেটাই আমাদেরকে বুদ্ধ বোঝাতে চেয়েছেন। বুদ্ধের কাজ কারো বিরুদ্ধে উঠে পড়ে লাগা নয়। সমাজ কিংবা সংস্কৃতির বিরুদ্ধে দাঁড়ানো নয়। কারণ নিয়ম পালন করা, শৃঙ্খলা রক্ষা করা একান্তই নিজের। তাই তিনি এসব গান-বাজনাকে কখনো মানাও করেননি উৎসাহও দেননি, বরং আমরা যাতে দুঃখের অন্তহীন গোলক ধাঁধায় আটকে না পড়ি সেটাই তিনি চেয়েছেন। আর এই গভীর অর্থও নিজেকেই অনুধাবন করতে হয়।</p>
	<p class="txt"><span>এখন আমি সংযুক্ত নিকায়ের ষড়ায়তন বর্গের </span><span>তালপুট</span><span> সূত্রের কথা উল্লেখ করব। আশাকরি অভিনয়শিল্পীরা বৌদ্ধধর্মের দৃষ্টিকোণ থেকে এই অভিনয়ের ব্যাপারে সামান্য হলেও জেনে যাবেন। সেখানে বলা হয়েছে, </span><span>“</span><span>একসময় ভগবান রাজগৃহের জনপদে অবস্থান করছিলেন বেণুবনের </span><span>কলন্দকনিপাব</span><span> নামে মনোরম এক স্থানে। তখন তালপুট নামে এক জনপ্রিয় নামী-দামী নটপতি (টীকা বলছে, যাত্রাদলের প্রধান। বর্তমানে ফিল্ম ডিরেক্টর অথবা সিনিয়র অভিনেতাও হতে পারে) ভগবানের সাথে দেখা করতে চলে এল। সে ভগবানকে অভিবাদন জানিয়ে একপাশে বসে গেল। তখন সে ভগবানকে বলল, </span><span>‘</span><span>ভন্তে, আমি পূর্বপুরুষদের এভাবে বলতে শুনেছি যে, কোনো অভিনেতা বা অভিনেত্রী যদি গানের আসরে কিংবা স্টেজের মধ্যে সত্য-মিথ্যা অভিনয় করে, গান গেয়ে ও নেচেনেচে শ্রোতা ও দর্শকের মনে আকর্ষণ সৃষ্টি করে, আনন্দ দেয় এবং হাসায় তাহলে নাকি সে মৃত্যুর পর পহাস নামের একপ্রকার দেবতা হয়ে জন্মলাভ করে (এর অর্থ বুঝতে হবে স্বর্গে উৎপন্ন হওয়া)। এ বিষয়ে আপনার মতামত কী?</span><span>’</span></p>
	<p class="txt"><span>ভগবান বললেন, </span><span>‘</span><span>দেখো নটপতি, এটি অর্থহীন একটা প্রশ্ন করেছ তুমি।<span>  &zwj;</span></span><span>সুতরাং রেখে দাও এটি, আমাকে জিজ্ঞেস করো না।</span><span>’</span></p>
	<p class="txt"><span>তারপরও নটপতি আবার বলল, </span><span>‘</span><span>ভন্তে, আমি পূর্বপুরুষদের এভাবে</span><span>…</span><span>.. দেবতা হয়ে জন্মলাভ করে। ভালো হয় এ বিষয়ে আপনার মতামত কী তা ব্যক্ত করলে।</span><span>’</span></p>
	<p class="txt"><span>এবারেও ভগবান বললেন, </span><span>‘</span><span>নটপতি, এটি অর্থহীন একটা প্রশ্ন করেছ তুমি।<span>  &zwj;</span></span><span>সুতরাং রেখে দাও এটি, আমাকে জিজ্ঞেস করো না।</span><span>’</span></p>
	<p class="txt"><span>কিন্তু না, নটপতি যেন নাছোড়বান্দা। সে আবার বলল, </span><span>‘</span><span>ভন্তে, আমি পূর্বপুরুষদের এভাবে</span><span>…</span><span>.. দেবতা হয়ে জন্মলাভ করে। এ বিষয়ে ভগবানের মতামত কী তা জানালে খুব ভালো হতো।</span><span>’</span></p>
	<p class="txt"><span>ভগবান এবার বললেন, </span><span>‘</span><span>নটপতি, এত করে বলার সত্বেও সত্যিই তোমাকে আমি বোঝাতে পারলাম না। কতো বললাম তা অর্থহীন, রেখে দাও, আমাকে জিজ্ঞেস করো না। কিন্তু তারপরও তুমি একের পর এক প্রশ্ন করেই চলেছ। কি আর করার আছে, শোন তাহলে</span><span>…</span></p>
	<p class="txt"><span>হে নটপতি, পূর্বে লোভাশ্রিত, হিংসাপরায়ণ ও অজ্ঞতাসম্পন্ন কোনো অভিনেতা নির্লোভ, ক্ষমাশীল ও জ্ঞানী ব্যক্তিকে রঙ্গমঞ্চে অথবা স্টেজে মাত্রাতিরিক্ত রঙ্গরস পরিবেশন করে। তখন সে নিজে আত্মহারা হয়ে অন্যকেও মুগ্ধ করে মরণের পর পহাস নামক নরকে উৎপন্ন হয়। তবে যদি তার এরূপ ধারণা হয় যে, কোনো অভিনেতা বা অভিনেত্রী যদি গানের আসরে কিংবা স্টেজের মধ্যে সত্য-মিথ্যা অভিনয় করে, গান গেয়ে ও নেচেনেচে শ্রোতা ও দর্শকের মনে আকর্ষণ সৃষ্টি করে, আনন্দ দেয় এবং হাসায় তাহলে নাকি সে মৃত্যুর পর পহাস নামের একপ্রকার দেবতা হয়ে জন্মলাভ করে, তাহলে এটি তার মিথ্যাদৃষ্টি বা ভুল দৃষ্টিভঙ্গি মাত্র। এ ধরণের ভুল দৃষ্টিভঙ্গিসম্পন্ন ব্যক্তিই নরক ও তির্যক (পশুকূল) নামে এ দুটি জায়গার যে কোনো একটিতে উৎপন্ন হয়, এমনটাই বলেছি আমি।</span><span>”—</span><span>স.নি.৩৫৪</span></p>
	<p class="txt"><span>পহাস নিরয় সম্পর্কে অর্থকথা বলছে, </span><span>“</span><span>পহাসো&nbsp;</span><span id="calibre_link-14">নাম নিরযোতি, ৰিসুং পহাসনামকো নিরযো নাম নত্থি, অৰীচিস্সেৰ পন একস্মিং কোট্ঠাসে নচ্চন্তা ৰিয গাযন্তা ৰিয চ নটৰেসং গহেত্বাৰ পচ্চন্তি, তং সন্ধাযেতং ৰুত্তং</span><span>”</span><span>- অর্থাৎ পহাস নিরয় নামে আলাদা কোনো নরকের জায়গা নেই। তবে অবিচী নরকের মধ্যে কোনো একটা অংশে উৎপন্ন হওয়া স্বত্ত্বগণ ঠিক যেন অভিনেতা বা অভিনেত্রীর মতো </span><span>“</span><span>এই বুঝি নাচছে অথবা গায়ছে</span><span>”</span><span> এমনভাবে সেদ্ধ হতে থাকে। তাই (অবিচী নরকের মধ্যে) এ অংশকে এমন দেখায় বলে পহাস নিরয় বা নরক বলা হয়ে থাকে।</span><span>—</span><span>অত্থ.৩৫৪</span></p>
	<p class="txt">লক্ষণীয় :</p>
	<p class="txt"><span>আমাদের লক্ষ্য রাখতে হবে যে, আলোচনার পরিপ্রেক্ষিতে বুদ্ধ নটপতিকে সবচেয়ে দুটি গুরুত্বপূর্ণ কথা বলেছেন। প্রথম কথাটি হচ্ছে, </span><span>লোভাশ্রিত, হিংসাপরায়ণ ও অজ্ঞতাসম্পন্ন হয়ে </span><span>“</span><span>মাত্রাতিরিক্ত রঙ্গরস পরিবেশন করা</span><span>”</span><span> যার কারণে সে নিজেকে এবং অপরকে প্রমত্ত করে তোলে। এখানে বুঝতে হবে, যে কাজটি দ্বারা মানুষ অতিমাত্রায় প্রমত্ত হয় বা আসক্ত হয়ে পড়ে।</span><span> </span><span>দ্বিতীয় কথাটি হচ্ছে,</span><span> </span><span>“</span><span>মিথ্যাদৃষ্টি বা ভুল দৃষ্টিভঙ্গিসম্পন্ন ব্যক্তিই নরক ও তির্যক নামের এ দুটি জায়গার মধ্যে যে কোনো একটিতে উৎপন্ন হয়।</span><span>”</span></p>
	<p class="txt">আমার কথা হচ্ছে, এ সূত্রটির বক্তব্য হয়তো বর্তমান বাস্তবতার সাথে একটু নাও মিলতে পারে। তাই এটি পড়ে কারো কারো বুঝার তারতম্য থাকতে পারে। কথাগুলো অবশ্য সাধামাটা কিন্তু অর্থ গভীর। সূত্রটির মূল অর্থ বুঝার ক্ষেত্রে ভালো হয় যদি ত্রিপিটকের জ্ঞান আপনার দখলে কিছুটা হলেও থাকে (অন্তত এদিক সেদিক নেড়েচেড়ে দেখার মতো ক্ষমতা)। তখনই কেবল বুঝতে সহজ হবে। তবে আমার কিন্তু কোনো সন্দেহ নেই।</p>
	<p class="txt"><span>আবার আমরা তো কেউ কর্ম ও কর্মফলের সম্বন্ধে বিশেষভাবে অবগত নই, তাই বিষয়টা সাধারণ লজিকের সাথে পুরোপুরি গুলিয়ে ফেলা ঠিক হবে না। কারণ সাধারণ লজিকের উপর অনেক তর্ক করা যায়। নানারকম যুক্তি দাঁড় করিয়ে অন্যকে কাবু করা যায়। নিজের মনগড়া লজিক দিয়ে একের পর এক টানাটানি করা যায়। কিন্তু তাতে সমাধান মিলবে না। ভগবানের মতো সবকিছু দেখে ও বিচার বিশ্লেষণ করে কখনো নিশ্চিত করে বলতে পারব না কেউ। কারণ পিটকে এরকম অনেক উদাহরণ দেখা যায় যে, কেউ কেউ সারাজীবন পাপকর্ম করেও মৃত্যুর আগমুহুর্তে সত্যজ্ঞান উদয় হয়ে সৎগতি প্রাপ্ত হয়েছে। আবার কেউ কেউ সারাজীবন কুশলকর্ম করেও মৃত্যুর আগমুহুর্তে অজ্ঞানতায় আচ্ছন্ন হয়ে দুর্গতি প্রাপ্ত হয়েছে। তাই যতক্ষণ না পর্যন্ত নিজের চোখে দেখতে পারছি, ততক্ষণ বিষয়টা হালকাভাবেও নেবেন না, অন্ধবিশ্বাসের উপর সরাসরি প্রচলিত কথাগুলো গভীরভাবেও নেবেন না। সূত্রে ভগবানের এই </span><span>“</span><span>লোভাশ্রিত, হিংসাপরায়ণ ও অজ্ঞতাসম্পন্ন</span><span>”</span><span> এই শব্দগুলির আচরণে পা দিতে যাচ্ছেন কিনা সেদিকে লক্ষ্য রাখুন, অর্থাৎ জীবিকার তাগিদে অভিনয়ের অংশটি একান্ত পেশা হিসেবে বেছে নিলেও মিথ্যাদৃষ্টি বা ভুল দৃষ্টিভঙ্গিতে যেন জড়িয়ে না পড়েন এটাই খেয়াল রাখবেন।</span></p>
	</div>
	<div class="react">
	</div>
	</div>
	<h1 class="title" id="calibre_link-15">ভিক্ষুদের টাকা-পয়সা গ্রহণ ও লেনদেন নিষিদ্ধ কেন?</h1>
	<div class="post_box">
	<div class="post_txt">
	<p class="txt"><span>এ বিষয়টা খুবই স্পর্শকাতর। তাই এ শিক্ষাপদটিকে ঘিরে অনেক তর্ক বিতর্ক চলে। শুধু ভিক্ষুরা নয়, দায়ক-দায়িকারাও এ বিতর্কে সম্পৃক্ত। সুতরাং দু</span><span>’</span><span>দিক থেকেই বিষয়টি আলোচনা করা যেতে পারে।</span></p>
	<p class="txt"><b class="calibre1">শিক্ষাপদটির পিটকীয় আলোচনা : </b><span>বৌদ্ধ ভিক্ষু ও ভিক্ষুণীরা নিজেদের প্রয়োজনের তাগিদে কখনো টাকা-পয়সা গ্রহণ করতে পারে না। এমনকি তাদের বিশ্বস্ত কোনো উপাসক বা উপাসিকাকে দিয়েও নয়। নিজস্ব মালিকানার ভিত্তিতে অন্যকে দিয়ে হলেও কোথাও জমা রাখতে পারে না। কোনো ব্যক্তিগত ব্যাংক অ্যাকাউন্টেও নয়। বর্তমানে অনলাইনে টাকার লেনদেন চলছে। বাংলাদেশে বিকাশ নানা রকম ডিজিটাল পেমেন্টের মাধ্যমে নানা প্রান্তে টাকার আদান-প্রদান হচ্ছে। এই অনলাইন টাকার ব্যাংক ব্যালেন্স বা একাউন্টও একজন ভিক্ষুর পক্ষে অনুপযুক্ত।</span></p>
	<p class="txt">প্রশ্ন আসতে পারে অনলাইন ব্যাংক একাউন্ট তো কাগজের মতো প্রকৃত টাকার নোট নয়। এটি একপ্রকার ইলেক্ট্রিক সংখ্যা বা সিস্টেম মাত্র। আমার কথা হচ্ছে, আপনি যদি একটু ভালোভাবে লক্ষ করেন, তাহলে বুঝতে পারবেন যে এই ইলেক্ট্রিক প্রক্রিয়াটি সরকার অনুমোদিত। এটি যে কোনো ব্যাংকও অনুমোতি দেয় যে উক্ত প্রক্রিয়ায় লেনদেন করা সম্ভব এবং বৈধ। তাই একজন ভিক্ষু পক্ষে যদি তা করা হয় তাহলে বিনয়ের <b class="calibre1">"নিস্সগিয় পাচিত্তিয"</b> নামে ১৮নং শিক্ষাপদটি ভঙ্গ হয়ে যায়। আবার কোনো ভিক্ষু বা ভিক্ষুণী টাকার বিনিময়ে কোনো জিনিস কিনে অথবা বিক্রি করে তাহলে তার <b class="calibre1">"নিস্সগিয পাচিত্তিয" </b>নামে ১৯নং শিক্ষাপদটি পুরোপুরি ভেঙে যায়।</p>
	<p class="txt">কিছু কিছু শিথিল টাইপের ভিক্ষু ও ব্যক্তি তর্ক করে যে, এ দুটি শিক্ষাপদ নাকি বর্তমান প্রচলিত টাকার নোট বা মুদ্রাকে না বুঝিয়ে কেবল স্বর্ণের মুদ্রা ও রূপার মুদ্রাকে বোঝানো হয়ে থাকে। তাদের এমন মতাদর্শ সত্যিই অযৌক্তিক। কেননা বিনয় স্পষ্টই উল্লেখ করেছে যে, "ব্যবসা-বাণিজ্যে ব্যবহার উপযোগী যে কোনো মুদ্রা&nbsp;অর্থাৎ লেনদেনের যে কোনো মাধ্যমকে অন্তর্ভুক্ত করে।</p>
	<p class="txt">আবার লেনদেন সম্পর্কিত নীতিমালাটি হচ্ছে নিস্সগিয় পাচিত্তিয় ক্যাটাগরির অন্তর্ভূক্ত একটি শীল। তবে আমার মনে হয় কেবল এই একটি নীতিমালার সাথে আরো দুটি নীতিমালা ১৮-১৯ নং বিধিগুলো জড়িত। কারণ আপনি যদি ব্যবসা সংক্রান্ত কাজ বা লেনদেনের কাজে জড়িয়ে পড়েন সবার প্রথমে অর্থের প্রয়োজন। অর্থাৎ আগে টাকা-পয়সা গ্রহণের দরকার পড়ে। তারপর ঐ টাকা দিয়ে বস্তু বা জিনিসপত্র ক্রয় করা হয়। আমি বিস্তারিত আলোচনায় না গিয়ে সংক্ষিপ্তভাবে বোঝানোর চেষ্টা করব। তবে বলে রাখি, একটু সময় নিয়ে পুরো শিক্ষাপদগুলো পড়ে নিলে খুব ভালো হয়। প্রকৃতঅর্থে<b dir="rtl" class="calibre1"> </b><b class="calibre1">এই বিধিমালাগুলি </b>টাকা-পয়সার ব্যবহার ত্যাগ করে ভিক্ষুরা সত্যিকারভাবে তাদের জাগতিক আশা-আকাঙ্ক্ষাগুলোকে পরিত্যাগ করে এবং ধনসম্পদের জন্য সংগ্রাম করা যে সুখ খোঁজার সত্যিকারের পথ নয়, অন্যদের কাছে তারা সেই দৃষ্টান্ত দেখায়।</p>
	<p class="txt"><span>মণিচূলক সূত্রে বুদ্ধ বলেছেন, "যার জন্য সোনা ও রুপা অনুমোদিত, পঞ্চ কামগুণও তার জন্য অনুমোদিত। পঞ্চ কামগুণ যার জন্য অনুমোদিত, তার জন্য সোনা এবং রুপাও অনুমোদিত। তোমরা দ্ব্যর্থহীনভাবে বুঝতে পারবে যে সেটা একজন সন্ন্যাসীর গুণ নয়, সেটা শাক্যপুত্রীয় শ্রমণদের গুণ নয়।"</span><span>—</span><span>মণিচূলক সুত্তং</span><span> (স.নি.৪.৮.১০)</span></p>
	<p class="txt"><span>আবার উপক্কিলেস সূত্রেও ভগবান বলেছেন, "ভিক্ষুগণ, সূর্য ও চন্দ্রের জন্য এই চারটি বাধা আছে যেগুলোর দ্বারা বাধাপ্রাপ্ত হয়ে সূর্য ও চন্দ্র আভা ছড়ায় না, উজ্জ্বলতা ছড়ায় না, দ্যুতি ছড়ায় না। কোন চারটি? মেঘ... কুয়াশা... ধোঁয়া ও ধুলো... অসুরদের রাজা রাহু (যাকে সূর্য ও চন্দ্রগ্রহণের কারণ হিসেবে বিশ্বাস করা হয়), যার দ্বারা বাধাপ্রাপ্ত হয়ে সূর্য ও চন্দ্র আভা ছড়ায় না, উজ্জ্বলতা ছড়ায় না, দ্যুতি ছড়ায় না....। একইভাবে সাধুসন্ন্যাসী ও ব্রাহ্মণদের জন্যও চারটি বাধা আছে, যার দ্বারা বাধাপ্রাপ্ত সাধুসন্ন্যাসী ও ব্রাহ্মণরা আভা ছড়ায় না, উজ্জ্বলতা ছড়ায় না, দ্যুতি ছড়ায় না। কোন চারটি? কিছু কিছু সাধুসন্ন্যাসী ও ব্রাহ্মণ আছে যারা... মদ খাওয়া থেকে বিরত থাকে না... যারা যৌনমিলন থেকে বিরত থাকে না... যারা সোনা ও রুপা গ্রহণ থেকে বিরত থাকে না... যারা মিথ্যা জীবিকা থেকে বিরত থাকে না...। এই বাধাগুলোর কারণে কিছু কিছু ব্রাহ্মণ ও সাধুসন্ন্যাসী... অন্ধকারে আচ্ছন্ন হয়ে, তৃষ্ণার দাস হয়ে চলে, ভয়ানক শ্মশানভূমিকে পূর্ণ করে, বার বার জন্ম হওয়াটাকে আঁকড়ে ধরে থাকে।"</span><span>—</span><span>উপক্কিলেস সুত্তং</span><span> (অ.নি.৪.৫.১০)।</span></p>
	<p class="txt">পরিশেষে বলতে পারি, ভিক্ষুদের টাকা-পয়সা গ্রহণ ও লেনদেনে বিধিনিষেধের <b class="calibre1">অন্যতম</b> উদ্দেশ্য হচ্ছে ভিক্ষুদেরকে বিনিময়ের কারণে আগত দায়দায়িত্ব, অর্থাৎ ভিক্ষুর মালামালের জন্য একটি ন্যায্য মূল্য পাওয়ার দায়িত্ব এবং সেই সাথে সেই মালামালের গ্রহীতাকে একটি উপযুক্ত মূল্যের লেনদেনের ব্যবস্থা করে দেয়ার দায়িত্ব থেকে মুক্তি দেয়া। তাই এই &zwj;দিকগুলো বিবেচনা করে একজন গৃহীর পক্ষেও উচিত যে ভিক্ষুকে টাকা-পয়সা প্রদান করা থেকে বিরত থাকা। দান করার ক্ষেত্রে বিনয়ের সাথে সঙ্গতি রেখে তা পালন করা। সেই সাথে এই টাকা-পয়সা ও লেনদেনের যাবতীয় বিষয়গুলো ভিক্ষুর পক্ষে না যায় মতো সুস্থুভাবে সহযোগিতা করা উচিত।</p>
	</div>
	<div class="react">
	</div>
	</div>
	<h1 class="title" id="calibre_link-16">গদ্রভ সূত্র ও ভিক্ষুজীবন</h1>
	<div class="post_box">
	<div class="post_txt">
	<p class="txt">আমাকে প্রায়ই ত্রিপিটকের কোনো না কোনো গ্রন্থের পাতা উল্টাতে হয়। সেটা ব্যক্তিগত স্টাডি, সতীর্থ বা বন্ধুদের সহযোগিতায় অথবা লেখালেখির ক্ষেত্রে। আজ ব্যক্তিগত স্টাডিতে এমন একটি বিষয় খুঁজে পেলাম যা আমাকে সত্যিই ভাবিয়ে তুলেছে। তবে এ্টি আমাকে নিঃসন্দেহে দৃঢ়তাও এনে দিয়েছে। তাই সচেতন ও শিক্ষাকামী ভিক্ষুদের জন্য এটি লিখলাম। আমার মতো তাদেরও অবশ্যই জানা দরকার।</p>
	<p class="txt"><span>অঙ্গুত্তর নিকায়ের তৃতীয় নিপাতে গদ্রভ সূত্রে বুদ্ধ বলেছেন, </span><span>“</span><span>হে ভিক্ষুগণ, গরুর পালে গরুগুলির পিছুপিছু গাধা (গদ্রভ) যেমন পাশাপাশি তাল মিলিয়ে চলে বা এই ভেবে তাদের অনুসরণ করে যে, </span><span>“</span><span>এই তো, আমাকেও গাভীর মতো দেখাচ্ছে! একদম তাদের মতোই দেখতে লাগছে!</span><span>”</span><span> কিন্তু গাধাটির রং, ডাকার শব্দ এবং পায়ের খুরের ধরণ তুলনা করলে, আসলে সে মোটেও গাভীর মত নয়। সে কেবল পাশাপাশি তাল মিলিয়ে চলে বা এই ভেবে তাদের অনুসরণ করে যে, </span><span>“</span><span>এই তো, আমাকেও গাভীর মতো দেখাচ্ছে! পুরোপুরি তাদের মতোই দেখতে লাগছে!</span><span>”</span></p>
	<p class="txt"><span>ঠিক তদ্রূপ, ভিক্ষুসংঘের মধ্যেও কিছুকিছু ভিক্ষু রয়েছে যারা শিক্ষাকামী ও গুণী ভিক্ষুদের সাথে তাল মিলিয়ে চলে বা ভিক্ষুসংঘকে এই ভেবে অনুসরণ করে, </span><span>“</span><span>আমিও তো ভিক্ষু! একদম তাদের মতো!</span><span>”</span><span> কিন্তু শিক্ষাকামী, গুণী ও উচ্চতর শীলশিক্ষা, সমাধিশিক্ষা এবং প্রজ্ঞাশিক্ষা অর্জনকারী ভিক্ষুদের মতো শিক্ষা অর্জন করার কোনো ইচ্ছে নেই। তাই সেই গাধার মতো ভিক্ষুরাও কেবল এই ভেবে অনুসরণ করে, </span><span>“</span><span>আমিও তো ভিক্ষু! একদম তাদের মতো!</span><span>”</span><span> সেই কারণে ভিক্ষুগণ, তোমাদের অবশ্যই এই ভেবে শিক্ষা করা উচিত, </span><span>“</span><span>উচ্চতর শীলশিক্ষা, উচ্চতর সমাধিশিক্ষা এবং উচ্চতর প্রজ্ঞাশিক্ষায় আমাদের ইচ্ছাশক্তি হবে প্রবল ও দৃঢ়।</span><span>”</span><span> হে ভিক্ষুগণ, এভাবেই তোমাদের শিক্ষা করা উচিত। অ.নি. ৩.৯.৪.৮৩</span></p>
	<p class="txt"><span>যাইহোক, সূত্রে উল্লেখ্যে বিষয় হচ্ছে, গরু না হয়েও গরু সেজে বিচরণ করা গাধাটির সত্যি লজ্জার বিষয়। আর আমাদের ভিক্ষুদের মধ্যেও ভিক্ষু হয়ে শিক্ষা অধিগত না করে শিক্ষালাভী ভিক্ষুদের সাথে তাল মিলিয়ে চলা সত্যিই লজ্জার। সূত্রে বুদ্ধের উল্লেখ করা এমন (</span><span>…</span><span>.) ভিক্ষু যদি থাকে, তাহলে সত্যিই দূর্ভাগ্যজনক।</span></p>
	<p class="txt">যারা সুদীর্ঘ প্রব্রজ্জ্যাজীবন অতিবাহিত করছে, কারো কারো জীবন প্রদীপ নিভে যাবার প্রায় শেষপ্রান্তে; অথচ বাহ্যিক চাহিদায় ও জিনিসে মশগুল, প্রাতিমোক্ষ সংবরণ শীলের সম্পত্তি ঘুণেধরা, তাদের অবস্থা কী হবে! সবচেয়ে সম্মানজনক ও সেরা একটি জীবন লাভ করে সারাজীবন অহেতুক গদ্রভের মতো কাটিয়ে দেয়া কী লাভ বুঝতে পারি না!</p>
	</div>
	<div class="react">
	</div>
	</div>
	<h1 class="title" id="calibre_link-17">অলৌকিক শক্তি বলে কিছুই নেই?</h1>
	<div class="post_box">
	<div class="post_txt">
	<p class="txt"><span>“</span><span>বর্তমানে নিঃসন্দেহে আধুনিক যুগ। মানুষের অনাবাদি মস্তিস্কে আবাদের ফলেই এই চোখ ধাঁধানো যুগান্তকারী ফসল। সভ্যতার এই রূপান্তর ও মানুষের বুদ্ধিবৃত্তির বিকাশ প্রতিনিয়ত বদলে দিচ্ছে মানুষের ধ্যান-ধারণা, চাহিদার ধরণ। যারফলে তথাকথিত কাল্পনিক ধারণায় ভর্তি মানুষের মস্তিস্কের নর্দমা ক্রমান্বয়ে পরিস্কার হচ্ছে। সুতরাং এই সভ্য মানুষের মেধা ও মননে, চলন ও বলনে </span><span>‘</span><span>অলৌকিক</span><span>’</span><span> শব্দটা নেহাতই মামুলি। তাই শব্দটাকে কেবল অভিধানে শব্দের সাথে সাজিয়ে রেখে দিলেই বেশ?</span><span>”</span></p>
	<p class="txt"><span>এই বক্তব্যের স্বপক্ষে </span><span>‘</span><span>হ্যাঁ-না</span><span>’</span><span> উত্তর বরং আমি না দিই। তর্কের লজিকও আপাতত তুলে রাখি। কেবল একজন ভিক্ষু হিসেবে যেভাবে আলোচনা করতে পারি সেভাবেই প্রসঙ্গ এগিয়ে নিয়ে যাই। কেননা এই অবিশ্বাস্য বিষয়গুলি সাধারণ মানুষের পক্ষে </span><span>“</span><span>এই মুহুর্ত্বে</span><span>”</span><span> প্রমাণ দেয়া অসম্ভব। এই বিষয়গুলি ঘটে তখনই, যখন অলৌকিকত্বের ঘটনা ঘটা বা কারো দ্বারা ঘটানো অনিবার্য হয়ে দাঁড়ায়। অন্যদিকে কোনো বৌদ্ধ জ্ঞানীব্যক্তি যদি সত্যিসত্যি অলৌকিক শক্তির অধিকারীও হয়, তাহলে অপরের </span><span>‘</span><span>অলৌকিক শক্তি</span><span>’</span><span>তে বিশ্বাস করলো কি করলো না তাতে কিছু আসে যায় না। যাইহোক, শুরুতে </span><span>‘</span><span>অলৌকিক</span><span>’</span><span> শব্দটাকে একটু ব্যাখা করার চেষ্টা করব</span><span>—</span></p>
	<p class="txt"><span>বাংলা অভিধানে </span><span>‘</span><span>অলৌকিক</span><span>’</span><span> শব্দের অর্থ হচ্ছে, </span><span>“</span><span>মানুষের পক্ষে যা অসম্ভব তাই অলৌকিক।</span><span>”</span><span><span>  </span></span><span>এক্ষেত্রে আমি একটু যোগ করতে চাই আর তা হলো, </span><span>“</span><span>সাধারণ মানুষের পক্ষে যা করা অসম্ভব তাই অলৌকিক।</span><span>”</span><span> কেননা </span><span>‘</span><span>অসাধারণ</span><span>’</span><span> বলে যে একটি কথা আছে, সেটা আমাদের ভুলে গেলে চলবে না। তাই বলা যেতে পারে, </span><span>“</span><span>অসাধারণ নয় এমন অর্থাৎ সাধারণ মানুষের পক্ষে যা করা অসম্ভব তাই অলৌকিক।</span><span>”</span></p>
	<p class="txt"><span>এখন তাহলে </span><span>“</span><span>অলৌকিক ঘটনা</span><span>”</span><span> বলতে কী বোঝায়? সাধারণ যুক্তিতে যেসব ঘটনা ঘটা অসম্ভব অথচ সত্যি সত্যিই ঘটেছে, সেগুলোই হচ্ছে অলৌকিক ঘটনা। আরো একটু বুঝিয়ে বললে হয়, সাধারণ মানুষের পক্ষে যেসব ঘটনা ঘটানো আসলেই অসম্ভব, অথচ অসাধারণ কেউ একজন সত্যি সত্যিই তেমন ঘটনা ঘটিয়েছেন সেগুলোই হচ্ছে অলৌকিক ঘটনা।</span></p>
	<p class="txt"><span>আমাদের ধর্মীয় গ্রন্থগুলোতে অলৌকিক শক্তি সম্পর্কে বলা হয়েছে। বুদ্ধের সময়কালে ঘটে যাওয়া বহু-বহু অলৌকিক ঘটনাও লিপিবদ্ধ রয়েছে। পালি সাহিত্যে এগুলোকে বলা হয় </span><span>‘</span><span>ইদ্ধি</span><span>’</span><span>। বাংলায় ঋদ্ধি বা অলৌকিক শক্তি নামে পরিচিত। বিশুদ্ধিমার্গে ঋদ্ধি সম্পর্কে একটি সুন্দর বর্ণনা আছে, যেখানে দশ প্রকার ঋদ্ধি বা অলৌকিক শক্তির কথা উল্লেখ করা হয়েছে (ৰি.ম.৩৬৯)।</span></p>
	<p class="txt">ভগবান বুদ্ধত্ব লাভের চার মাস পর উরুবেলাকাশ্যপ, নদীকাশ্যপ ও গয়াকাশ্যপ এই তিন জটাধারী সন্ন্যাসী ভাইকে এক এক করে মোট আড়াই হাজার ঋদ্ধি দেখিয়েছিলেন (মহাৰ.৪০)। <i class="calibre2">ধম্মপদট্ঠকথা-</i>র<i class="calibre2"> দেৰোরোহণৰত্থু</i>-তে দেখা যায় ঋদ্ধিমান উপাসিকা <b class="calibre1">ঘরণী</b>, উপাসক <b class="calibre1">চূলঅনাথপিণ্ডিক</b>, প্রতিসম্ভিদাপ্রাপ্ত <b class="calibre1">চুন্দ শ্রামণ</b> ও অগ্রশ্রাবিকা <b class="calibre1">উৎপলবর্ণা থেরী</b> প্রত্যেকেই নিজের অলৌকিক শক্তি দেখানোর অনুমতি চাইলেও বুদ্ধ কাউকে অনুমতি না দিয়ে নিজেই জোড়া অলৌকিক শক্তি (<i class="calibre2">যমকপাটিহারিযং</i>) প্রদর্শন করেন। ঋদ্ধিশ্রেষ্ঠ <b class="calibre1">মহামোগ্গল্লায়ন স্থবির</b> আপন অলৌকিক শক্তিবলে প্রবল প্রতাপশালী নাগরাজ নন্দোপনন্দকে দমন করেন ও ত্রিশরণে প্রতিষ্ঠিত করেন (ৰি.ম.২.৩৯৬; <span>মহামোগ্গল্লানত্থেরগাথাৰণ্ণনা</span>, থেরগা.অট্ঠ.)।</p>
	<p class="txt">আপনি জেনে অবাক হবেন যে, বৌদ্ধ সাহিত্যে এধরনের ঘটনা অহরহ থাকলেও বুদ্ধ ভিক্ষুদের অলৌকিকশক্তি প্রয়োগ বা ঋদ্ধিশক্তি দেখাতে নিষেধ করেছেন (চূলৰ.২৫২)। ভিক্ষুদের জীবনশৈলী যাতে শৃঙ্খলাবিমূখী না হয়, তাই সঙ্গত কারণেই ভগবান এতে নিষেধ করেছিলেন। তবে অর্থকথামতে, ভগবান বুদ্ধ দশ প্রকার ঋদ্ধির মধ্যে কেবল ভিন্নরূপ ধারণের ঋদ্ধি (<span>ৰিকুব্বনইদ্ধি</span>) দেখাতে মানা করেছেন, অধিষ্ঠান ঋদ্ধি (<i class="calibre2">অধিট্ঠানইদ্ধি</i>) দেখাতে মানা করেননি (চূলৰ.অট্ঠ.২৫২)। কাজেই একজন ঋদ্ধিমান ভিক্ষু ঋদ্ধি বা অলৌকিক শক্তি যে একেবারেই দেখাতে পারেন না তা কিন্তু নয়। তাই অন্তত ঘটা করে না হলেও বিশেষ প্রয়োজনে ও সদ্ধর্মের স্বার্থে ঋদ্ধি দেখাতে পারেন।</p>
	<p class="txt">এখন প্রশ্ন হচ্ছে, অলৌকিক ঘটনা ঘটানো আদৌ কি সম্ভব? বুদ্ধধর্মমতে হ্যাঁ, অবশ্যই সম্ভব। তবে সম্ভব হলেও একটি বিষয় পরিস্কার জেনে রাখা উচিত যে, আমার বা আপনার মতো সাধারণ ব্যক্তির পক্ষে ঘটানো মোটেও সম্ভব নয়। কেননা এখনো আমরা ধ্যানের &zwj;উচ্চস্তরে পৌঁছুতে পারিনি। ধ্যানের অভিজ্ঞতা ছাড়া অলৌকিক শক্তি দেখাতে বলা বা দেখাতে পারি বলে দাবী করা নিতান্তই বোকামির পরিচয়। তাই ধ্যানের উচ্চস্তর বা অভিজ্ঞতা ছাড়া কোনো ব্যক্তির পক্ষেই সম্ভব নয়।</p>
	<p class="txt">এবার তাহলে আরেকটা প্রশ্নের সৃষ্টি ঘটে গেল। অর্থাৎ ঋদ্ধিশক্তি দেখানো যার-তার পক্ষে সম্ভব না হলে প্রকৃতঅর্থে কার পক্ষে সম্ভব? এই দূর্বোধ্য কাজগুলি একমাত্র তাদের পক্ষেই সম্ভব, যাঁরা (বৌদ্ধ হলে) ধ্যানপদ্ধতি অনুসারে ধ্যান করতে করতে অভিজ্ঞা-উৎপাদক চতুর্থ ধ্যানের অর্পণা সমাধি অর্জন করেছেন। অতএব অলৌকিকত্বের স্বাদ গ্রহণ করতে হলে আপনাকে অবশ্যই ধ্যান করে করে চতুর্থ ধ্যানস্তরে পৌঁছুতে হবে। চতুর্থ ধ্যানের অর্পণা সমাধি দিয়েই আপনি অলৌকিক ঘটনা ঘটাতে পারবেন। আবার অন্যান্য যেসব ধর্মে ধ্যান করার পদ্ধতি রয়েছে তাদের পক্ষেও সম্ভব হতে পারে। যেমন হিন্দু ধর্মেও ধ্যানের শাখা বিদ্যমান রয়েছে এবং অলৌকিক ঘটনার কাহিনী রয়েছে। বর্তমান জ্ঞানবিজ্ঞানের যুগে সেটি হয়তো অনেকের কাছেই অবিশ্বাস্য মনে হতে পারে। কিন্তু বুদ্ধধর্মমতে সঠিক ধ্যানপদ্ধতি অনুসরণ করলে এখনো তেমন অলৌকিক ঘটনা ঘটানো সম্ভব। যদিও এসব সুপারন্যাচারাল কাজগুলি করতে বেশ কঠিন, তবুও সম্ভব।</p>
	<p class="txt">পূজ্য বনভন্তের সম্পর্কেও নানারকম অলৌকিক ঘটনা ঘটেছে বলে প্রচলন রয়েছে। তাঁকে কেন্দ্র করে যেসব অলৌকিক ঘটনা ঘটেছে তা প্রথমদিকে কেবল প্রত্যক্ষদর্শীর নিকট সীমাবদ্ধ থাকলেও পরে বিভিন্ন বইপত্র, স্মারক গ্রন্থ ও ম্যাগাজিনে প্রকাশিত হয়েছে। যারা তাঁর একান্ত সান্নিধ্য পেয়েছেন তারা দৃঢ়ভাবে বিশ্বাস করেন যে, পূজ্য বনভন্তেও সে-রকম অলৌকিক শক্তির অধিকারী ছিলেন। বিষয়টি নিয়ে অনেকের মনে দ্বিমত থাকতে পারে। তবে আমরা যদি পূজ্য বনভন্তের আরণ্যিক জীবনের দিকে একটু লক্ষ করি, তাহলে বুঝা যায় অলৌকিক শক্তির অধিকারী হওয়া তাঁর পক্ষে অসম্ভব কিছু ছিল না। কারণ তিনি সেই ১৯৪৯ সালে শ্বাপদসংকুল গহীন অরণ্যে প্রবেশ করেন। ধনপাতায় ১১ বছর ও দীঘিনালায় ১০ বছর মোট সুদীর্ঘ ২১টি বছর তিনি একাকী আরণ্যিক জীবনযাপন করেন এবং কঠোর ধ্যান অনুশীলন করেন। এত দীর্ঘ সময় ধরে কেউ একজন কঠোর ধ্যান অনুশীলন করলে তার পক্ষে এমন অলৌকিক ক্ষমতা অর্জন করা মোটেই অসম্ভব কিছু নয়।</p>
	<p class="txt">সাধারণত যারা উচ্চতর ধ্যানলাভী তাদেরকে নিয়েই নানান অলৌকিক ঘটনার কথা ভক্ত-অনুরাগীদের মাঝে ছড়িয়ে পড়ে। শুধু বনভন্তে নয়, বুদ্ধ ও তাঁর শিষ্যদের অতীত জীবনের দিকে তাকালেও আমরা একই বিষয় দেখতে পাব। তাই বনভন্তের ক্ষেত্রেও নিঃসন্দেহে বিশ্বাসের দাবী রাখে এই কারণে যে, তিনি যেহেতু সুদীর্ঘকাল আরণ্যিক জীবনযাপন ও কঠোর ধ্যানানুশীলন করেছেন তাই তাঁর পক্ষে অলৌকিক ক্ষমতা অর্জন করা খুবই স্বাভাবিক। অনেকে বনভন্তেকে নিয়ে তাদের ব্যক্তিগত অলৌকিক অভিজ্ঞতার কথা বলেন, আবার অনেকে লোকমুখে শোনা ঘটনার কথা বলেন। এমনকি সেই অলৌকিক ঘটনাগুলোর প্রত্যক্ষদর্শী ব্যক্তিও এখনো জীবিত রয়েছেন।</p>
	<p class="txt"><span>একটা বিজ্ঞানের উদাহরণ দিয়ে শেষ করি, ধরুন </span><span>পানির&nbsp;</span><span>রাসায়নিক সংকেত হচ্ছে, H<sub class="calibre5">2</sub>O </span><span>অর্থাৎ জল বা পানির একটি অক্সিজেন পরমাণু&nbsp;এবং দু</span><span>’</span><span>টি হাইড্রোজেন পরমাণু&nbsp;সমযোজী বন্ধন। এখন, এই যে একটি অক্সিজেন পরমাণু&nbsp;এবং দু</span><span>’</span><span>টি হাইড্রোজেন পরমাণু কোথায় রয়েছে তা কিভাবে জানবেন? কারণ আপনি তো খালি চোখে এই পরমাণুগুলো দেখতে পাবেন না। দেখতে পান না বলে তবে কি </span><span>‘</span><span>নেই</span><span>’</span><span> বলে উড়িয়ে দেবেন? না আপনি তা পারবেন না। কারণ এটি প্রমাণিত। তাহলে কী করবেন? জানতে হলে আপনাকে অবশ্যই বৈজ্ঞানিক পদ্ধতি অনুসরণ করতে হবে। ঠিক তদ্রূপ</span><span> অলৌকিকত্ব সম্পর্কে ধারণা পেতে হলে আপনাকে অবশ্যই যা বলে দেয়া হয়েছে সেই পদ্ধতিগতভাবে এগোতে হবে। একদম নিখুঁতভাবে আপনাকে তা করতে হবে। কেবল তখনই এটি সম্ভব। তাই আমি বলবো, আগে উচ্চতর ধ্যানস্তর অর্জন করে দেখুন না, কিছু পান কিনা। না পেলে তখনই বলুন, </span><span>“</span><span>জগতে অলৌকিক শক্তি বলে কিছুই নেই।</span><span>”</span></p>
	</div>
	<div class="react">
	</div>
	</div>
	<h1 class="title" id="calibre_link-18">ঘুমঘুম ভাব অতিক্রম করবেন যেভাবে</h1>
	<div class="post_box">
	<div class="post_txt">
	<p class="txt"><span>যখন গৃহী ছিলাম সকালে ঘুম ভেঙে গেলেও ঘুমঘুম ভাব নিয়ে মটকা মেরে বিছানায় শুয়ে থাকা ছিল আমার অন্যতম ফেভারিট কাজ। যারফলে স্বর্গীয় আবহে ঝিরিঝিরি বাতাসের মিষ্টি একটা সকাল মিস হয়ে যেত প্রায়ই। ঘুমের মধ্যে কেউ ডিস্টার্ব করলে তখন তার আর রক্ষ্যে ছিল না। দু</span><span>’</span><span>একটা উত্তম-মধ্যম দিতে না পারলেও হাই-লেভেলের একটা ধমক হলেও তার হজম করতে হতো। তবে অন্যকে আমি হাই-লেভেলের ধমক হজম করালেও, ঘুম ভাঙতে মায়ের বকুনি দিব্যি আমাকেই হজম করতে হতো। এখন মায়ের ডাকে ঘুম ভাঙে না, (মা এই আপদ থেকে বেঁচে গেছেন !), ভাঙে বুদ্ধের অমৃতবাণী সূত্রপাঠে অথবা আপনাতেই।</span></p>
	<p class="txt">যাইহোক, এগিয়ে চলার পথে ঘুম হচ্ছে বিরাট একটি প্রতিবন্ধকতা। বিশেষ করে এ প্রব্রজিত জীবনে। তবে প্রতিবন্ধকতা কাটিয়ে উঠার উপায়ও বুদ্ধ দেখিয়ে দিয়েছেন। সেই পথ ধরেই অনেক উপকৃতও হচ্ছি আমি। এখন আমার তেমন অনর্থক সময় চলে যায় না। আলাদা করে ঘুমের জন্যে সময় বরাদ্ধ রাখতে হয় না। সময়ের সাথে তাল মিলিয়ে অনেক কাজ করতে পারি। আগে মনে হতো সময়ের গতি উন্মত্ত ও লাগামহীন, ঠিক যেন অদমিত পাগলা ঘোড়ার অবিরাম ছুটে চলা। এখন একটু বুঝতে পারি, সময়ের লাগাম নিজেকেই ধরতে হয়।</p>
	<p class="txt">আর হ্যাঁ, এই সময়ের লাগাম ধরতে না পারার অন্যতম একটা কারণ হচ্ছে ঘুম। এ ঘুম আপনার জীবনের প্রায় অর্ধেক সময় নষ্ট করে দেয়। যেই সময়ের মুহুর্ত্বগুলো হয়ত আপনার সফলতার মুকুটটাকে অর্জন করতে আরো অনেক আগেই সুযোগ করে দিতে পারত, অসফল ব্যর্থ জীবনেও হয়তো বা এ মুহুর্ত্বগুলো কাঁটা না হয়ে ফুল হতে পারত। কিন্তু কি আর করা! প্রকৃতির উর্দ্ধে চলে যাওয়া অসম্ভব, তবে সুশৃঙ্খল উপায়ে কিছুটা ঠেকানো যায়।</p>
	<p class="txt"><span>ধরুন আপনি একজন শিক্ষার্থী। আপনার ফাইনাল পরীক্ষা হতে আর বেশি দেরি নেই। অর্থাৎ পরীক্ষা যেন আসি আসি করছে। ইংরেজিতে যাকে বলে</span><span>—</span><span> The Exam Is Knocking At The Door. এদিকে আপনি লাগামছাড়া পড়ার গতি বাড়িয়ে দিয়েছেন। কিন্তু এই ব্যস্ত সময়ে একটা বিষয় কিছুতেই তাড়াতে পারছেন না। সেটা হচ্ছে পড়ার সময় ঘুমঘুম ভাব। যখনই পড়তে যান, কিছুক্ষণ পর ঝিমুনি শুরু হয়ে যায়। ঝিমোতে ঝিমোতে একসময় ঘুম। আবার ঘুমোলেই<span>  </span></span><span>কখন যে ঘন্টা পাড় করে দেন আপনার তা মনে থাকে না। ভাবছেন এভাবে চলতে থাকলে আপনার পরীক্ষার বারটা বেজে যাবে। যদিও </span><span>“</span><span>সৃষ্টিকর্তা আমার সহায় হোন</span><span>”</span><span> এ তথাকথিত সাহায্যের প্রার্থনাটি হৃদয়ে যতন করে রেখেছেন। কিন্তু দূর্ভাগ্যবশতঃ যদি খারাপ হয়ে যায়, তাহলে আপনার এগিয়ে চলার গতি মুহুর্ত্বেই রুদ্ধ হয়ে যাবে। লক্ষ্যে পৌঁছুতে পারবেন না কিছুতেই, স্তব্ধ হয়ে যাবেন। ক্যারিয়ারের চিন্তা তখন মাটি মাটি বলে ঘুরে বেড়ানো ছাড়া আর কোনো উপায় থাকবে না।</span></p>
	<p class="txt">আপনার এমন কঠিন চ্যালেঞ্জের মুখোমুখি সময়ে তাহলে আমি আপনাকে একটু সহায়তা করতে চাই। ঘুমঘুম ভাব বা তন্দ্রাকে অতিক্রম করতে বুদ্ধের অসাধারণ আটটি উপদেশ আপনাকে জানাতে চাই। আশাকরি খুব কাজে দেবে। যদিও তিনি এই উপদেশগুলি মহামোগ্গল্লান ভন্তেকে বলেছিলেন বা ত্রিপিটকে আরো অনেক জায়গায় ভিক্ষুদেরকে বলেছিলেন। তবে চাইলে আপনিও নিঃসন্দেহে কাজে লাগাতে পারেন। মনের ময়লা, বাধা, প্রতিবন্ধকতা ঝেড়ে ফেলতে বুদ্ধের উপদেশ ভিক্ষু-গৃহী &zwj;কিংবা শিক্ষার্থীর মাঝে কোনো ভেদাভেদ নেই। এগিয়ে যাওয়ার লক্ষ্যে, সার্থক জীবন গঠনে তাঁর উপদেশ সবার নিকট সমান। তাই খুব দর্পভরে আপনাকেও জানাতে চলেছি আমি।</p>
	<p class="txt"><span>তবে আগেভাগে একটি কথা বলে রাখি। বুদ্ধের এই আটটি উপদেশ একটি বন্ধনহীন প্রব্রজ্জিত জীবনকে কেন্দ্র করে। একজন স্কুল-কলেজের শিক্ষার্থী বা যারা প্রব্রজ্জিত নন তারা কেউ কেউ হয়ত একটা দিকই বুঝে ফেলতে পারে। অর্থাৎ তারা বলবে প্রব্রজ্জিত লাইফস্টালের সাথে সাধারণ জীবনধারা তো মেলে না। তাই এটি গ্রহণ করা যাবে না। কিন্তু আপনি যদি একটু লক্ষ্য করেন কিছুকিছু শব্দ বাদে সবগুলো পয়েন্ট নিরানব্বই পার্সেন্ট মিল। কেবল ৬নং অনুচ্ছেদটি একটু মিলবে না আশা করি। কেননা সেখানে </span><span>“</span><span>আলোকসংজ্ঞায় মনযোগ দেওয়া</span><span>”</span><span> এই বিষয়টা ভাবনার অংশ। তবে নন-প্রব্রজ্জিতরা আলোকসংজ্ঞায় মনযোগ দেওয়ার পরিবর্তে যা করছেন তাতে একনিষ্ট মনযোগ দিতে পারেন। আর বাকী সবগুলো অনুচ্ছেদ না মেলার মতো তেমন কিছু নেই। তাই আপনার কাজ হচ্ছে কথাগুলো আপনার উপযোগী করে অনুশীলন করা। অন্যদিকে ভিক্ষুরা কিভাবে এ ঘুমের বিরুদ্ধে আজীবন সংগ্রাম করেন সেটাও একটু আঁচ করতে পারবেন। চলুন তাহলে কথা না বাড়িয়ে পড়ে ফেলি :</span></p>
	<p class="txt"><span>একবার মহামোগ্গল্লান ভন্তে ঘুমঘুম ভাব নিয়ে বসেছিলেন। ভগবান বুদ্ধ সুংসুমার পর্বত হতে বিশুদ্ধ দিব্য নেত্রে তা দেখতে পান। তখন অলৌকিক ক্ষমতা বলে তিনি নিমিষেই মহামোগ্গল্লান ভন্তের কাছে চলে গিয়েছিলেন। ভগবান তাঁকে বলেছিলেন, </span><span>‘</span><span>তোমার কি ঘুমঘুম ভাব লাগছে, মোগ্গল্লান? তোমার কি ঘুমঘুম ভাব লাগছে, মোগ্গল্লান?</span><span>’</span><span>- মোগ্গল্লান উত্তর দিলেন, </span><span>‘</span><span>হ্যাঁ, ভন্তে।</span><span>’</span><span> এরপর ভগবান বললেন-</span></p>
	<p class="txt">১. তাহলে মোগ্গল্লান, তুমি এককাজ করো, মানে যখনই তোমার মধ্যে ঘুমঘুম ভাব চলে আসবে, তাতে তোমার মনোযোগ দেয়া উচিত নয়, তোমার সেটাকে নিয়ে বেশি বেশি করে বাস করা উচিত নয়। তাহলে হয়তো তোমার সেই ঘুমঘুম ভাব কেটে যাবে।</p>
	<p class="txt">২. কিন্তু তাতেও যদি তোমার ঘুমঘুম ভাব না কাটে, তাহলে তুমি ধর্মকে যেমনটা শুনেছ এবং শিক্ষা করেছ, সেটা নিয়ে চিন্তা করা উচিত এবং নিজের মনের মধ্যে সেটাকে নিয়ে ভাবা উচিত, এবং মনে মনে সেটাকে নিয়ে পর্যালোচনা করা উচিত। তাহলে হয়তো তোমার সেই ঘুমঘুম ভাব কেটে যাবে।</p>
	<p class="txt">৩. কিন্তু তাতেও যদি তোমার ঘুমঘুম ভাব না কাটে, তাহলে তুমি ধর্মকে যেমনটা শুনেছ এবং শিক্ষা করেছ, সেটাকেই আবার মুখস্থ করা উচিত এবং মনে মনে সেটাকে নিয়ে পর্যালোচনা করা উচিত। তাহলে হয়তো তোমার সেই ঘুমঘুম ভাব কেটে যাবে।</p>
	<p class="txt">৪. কিন্তু তাতেও যদি তোমার ঘুমঘুম ভাব না কাটে, তাহলে তোমার হাতের তালু দিয়ে কানগুলোকে ঝাঁকানো উচিত এবং অঙ্গপ্রত্যঙ্গগুলো মালিশ করা উচিত। তাহলে হয়তো তোমার সেই ঘুমঘুম ভাব কেটে যাবে।</p>
	<p class="txt">৫. কিন্তু তাতেও যদি তোমার ঘুমঘুম ভাব না কাটে, তখন তোমার আসন থেকে উঠে যাওয়া উচিত, এবং চোখগুলো পানি দিয়ে ধুয়ে নেয়ার পরে তোমার চারদিকে তাকিয়ে দেখা উচিত এবং উপরের দিকে আকাশের তারাগুলোকে দেখা উচিত। তাহলে হয়তো তোমার সেই ঘুমঘুম ভাব কেটে যাবে।</p>
	<p class="txt">৬. কিন্তু তাতেও যদি তোমার ঘুমঘুম ভাব না কাটে, তখন তোমার দৃঢ়ভাবে আলোকসংজ্ঞায় মনোযোগ দেয়া উচিত : সেটা দিনে যেমন, রাতেও তেমন, রাতে যেমন দিনেও তেমন। এভাবে পরিষ্কার এবং বাধাহীন একটা মন নিয়ে তোমার তখন সেই উজ্জ্বলতায় পরিপূর্ণ চিত্তকে গঠন করা উচিত। তাহলে হয়তো তোমার সেই ঘুমঘুম ভাব কেটে যাবে।</p>
	<p class="txt">৭. কিন্তু তাতেও যদি তোমার ঘুমঘুম ভাব না কাটে, তখন তোমার আগে ও পরে কী আছে সে-বিষয়ে সচেতন হয়ে, ইন্দ্রিয়গুলোকে অভ্যন্তরমুখী করে, মনকে বাইরের দিকে যেতে না দিয়ে চঙ্ক্রমণ বা পায়চারি করা উচিত। তাহলে হয়তো তোমার সেই ঘুমঘুম ভাব কেটে যাবে।</p>
	<p class="txt"><span>৮. কিন্তু তাতেও যদি তোমার ঘুমঘুম ভাব না কাটে, তখন তুমি সিংহের ভঙ্গিমায় ডান দিকে কাত হয়ে, পায়ের উপর পা রেখে, স্মৃতিমান ও সচেতন হয়ে এবং জেগে উঠার মন নিয়ে শুয়ে পড়তে পার। জাগার পরেও তোমার ঝটপট ওঠা উচিত, </span><span>‘</span><span>আমি ঘুমানোর এই শুয়ে থাকা এবং আরামে থাকাকে উপভোগ করবো না।</span><span>’</span><span> হে মোগ্গল্লান, এভাবেই তোমার নিজেকে ট্রেনিং দেয়া উচিত</span><span>—</span><span>অ.নি ৭.৬১.১.।</span></p>
	<p class="txt">শেষকথা হচ্ছে, তন্দ্রাকে অবশ্যই তাড়িয়ে দিতে হবে। তাকে সময়মত আসতে দিতে হবে, অসময়ে নয়। কেননা ঘুমিয়ে ঘুমিয়ে কাটিয়ে দেয়া কোনো ব্যক্তি সফলতা লাভ করেন না। তাঁরা জেগে থেকেই কাজ দিয়ে সফল হন। তাই সফলতার দ্বারপ্রান্তে পৌঁছার দিকনির্দেশনা হিসেবে উক্ত আটটি নির্দেশনার কথা উল্লেখ করা হয়েছে। এই আটটি পয়েন্ট অনুশীলন করে তন্দ্রাকে তাড়িয়ে দিয়েই বুদ্ধ মহান হতে পেরেছিলেন। তাঁর সময়ে বিখ্যাত ভন্তেরাও খ্যাতি অর্জন করেছিলেন এই আটটি নিয়মকে সাথে করে। বর্তমানে যেসব প্রভাবশালী ভন্তে রয়েছেন, তাঁরাও কীর্তি স্থাপন করেছেন এই আটটি গুণকে সঙ্গী করে। এমনকি ভবিষ্যতে যাঁরা গৌরবান্বিত হবেন তাঁরাও এগুলো অনুসরণ করবেন।</p>
	<p class="txt">বর্তমান সময়ে বাংলার বৌদ্ধদের মাঝে প্রসিদ্ধ ব্যক্তিত্ব পূজ্য বনভন্তেও তাঁর জীবদ্দশায় বলেছিলেন তিনি কিভাবে তন্দ্রাকে দমন করেছিলেন। যখন তাঁর ঘুমঘুম ভাব চলে আসত তিনি নাকি এই আটটি পয়েন্ট বাদেও ঘন শণের জঙ্গলের মাঝখানে উতপ্ত রৌদ্রে দাঁড়িয়ে থাকতেন। প্রচণ্ড শীতের সময় হাঁটু পরিমাণ জলের নীচে পা ডুবিয়ে রাখতেন। এমনকি অবস্থা বুঝে আপাদমস্তক ডুব দিয়ে থেকে যেতেন যতক্ষণ না পর্যন্ত ঘুমঘুম ভাব চলে যায়। ভেবে দেখুন, মহান ব্যক্তিরা সার্থক একটি জীবন গঠনে কী কী করে থাকেন। সুতরাং এই আটটি পয়েন্ট যখন এতই উপকারী তাহলে একবার পরখ করে হলেও দেখুন না ফলাফল কেমন হয়!</p>
	</div>
	<div class="react">
	</div>
	</div>
	<h1 class="title" id="calibre_link-19">লক্ষ্যে পৌঁছানোর আগে থেমে যাবেন না</h1>
	<div class="post_box">
	<div class="post_txt">
	<p class="txt">একজন উচ্চতর ধ্যানলাভী সন্ন্যাসীকে কোনো মেয়ের ভালোবাসার টানে আকাশ থেকে ডানাকাটা কবুতরের মতো ঝড়ে পড়তে কখনো দেখেছেন? মনে হয় দেখেন নি। যদি না-ই দেখেন, তাহলে সেরকম হাজার বছরের পূরনো একটা কাহিনী জানাতে চলেছি আমি। খুবই মজার কাহিনী। কেউ কেউ হয়ত জানেন, তবুও। কাহিনীতে একজন ক্ষীণাসব স্থবির, একজন সমাপত্তিলাভী শ্রামণ ও একজন সুন্দরী তাঁতীকন্যার কথা বলা হয়েছে। বিশেষ করে সমাপত্তিলাভী শ্রামণ ও তাঁতীকন্যার মধ্যে ভালোবাসা সৃষ্টি হওয়ার বিষয়টা তথাকথিত দৃষ্টিভঙ্গি থেকে বড়োই অদ্ভুত। কেননা শ্রামণটি তো কেবল বসেবসে খাওয়া সাধারণ টাইপের খাদক শ্রামণ ছিল না। তার দিব্যি উচ্চতর ধ্যান আয়ত্তে ছিল। তাই এমন একজন সমাপত্তিলাভী (ধ্যানের একটি উচ্চস্তর) প্রব্রজ্জিতের প্রেমেপড়া সত্যিই আজব ব্যাপার। কথিত আছে, কেউ যদি সমাপত্তি অর্জন করতে চায় তাহলে তাকে অনেক কষ্ট করে, ধ্যানের অনেকগুলো স্তর অতিক্রম করে তারপরই সমাপত্তির অধিকারী হতে হয়। সেটা বলতে সহজ হলেও কাজের বেলায় মোটেও সহজ নয়।</p>
	<p class="txt"><span>এবার মূল কাহিনীতে চলে যাওয়া যাক। কাহিনীটা অনেক লম্বা। তাই আমি যতটুকু পারি কেটেছেটে সংক্ষিপ্ত আকারে তুলে ধরার চেষ্টা করেছি। বিভঙ্গের অর্থকথা সম্মোহবিনোদনীর </span><span>সম্মপ্পধানৰিভঙ্গো</span><span>-তে এভাবে বলা হয়েছে</span><span>—</span></p>
	<p class="txt">একজন ক্ষীণাসব স্থবিরের নাকি অনুরাধাপুর যাওয়ার খুব ইচ্ছে জেগেছিল। সেখানে<span>  </span>মহাচৈত্য এবং মহাবোধিকে বন্দনা করবেন, এই ছিল তাঁর মনের ইচ্ছা। যাওয়ার সময় তিনি সঙ্গী হিসেবে সমাপত্তিলাভী এক শ্রামণকে সাথে করে নিয়ে গেলেন। মূলত তাঁর জিনিসপত্রের বাহক হিসেবেই তাকে সাথে করে নিয়ে যাওয়া। যেতে যেতে একসময় তাঁরা গ্রাম পেরিয়ে মহাবিহারে চলে আসলেন।</p>
	<p class="txt">যখন গৌধুলি নামল সেখানকার ভিক্ষুসংঘ মহাচৈত্যকে বন্দনা করতে সুশৃঙ্খলভাবে একসাথে চলে গেলেন। কিন্তু ক্ষীণাসব স্থবির তাদের সাথে না গিয়ে, ভিক্ষুসংঘ যখন বন্দনা থেকে ফিরে আসল, লোকজন যখন তাদের রাতের খাবার খেতে ব্যস্ত, ঠিক এমন সময়ে শ্রামণকে না জানিয়ে তিনি একাকী চৈত্য বন্দনা করতে বের হলেন।</p>
	<p class="txt"><span>সেখানে পৌঁছে স্থবির মহাচৈত্যের দিকে কিছুক্ষণ একদৃষ্টিতে তাকিয়ে থাকলেন। তিনি ভগবানকে লক্ষ্য করে তাকিয়ে থাকার সময় আনন্দে আপ্লুত হয়ে পড়লেন। তখন সম্পূর্ণ মনোযোগ একাগ্রতায় পরিপূর্ণ করে অফুরন্ত আনন্দ ও খুশিমনে মহাচৈত্যকে বন্দনা করলেন। ওদিকে শ্রামণটিও স্থবিরের পেছন পেছন চলে এসেছিল, কিন্তু স্থবির সেটি খেয়াল করেন নি। স্থবিরকে এমন উৎফুল্লভাবে বন্দনা করতে দেখে শ্রামণটি ভাবল, </span><span>“</span><span>আমার উপাধ্যায়ের মনে যেন সীমাহীন আনন্দ বয়ে চলছে। তাই বুঝি এত আনন্দ নিয়ে তিনি মহাচৈত্যকে বন্দনা করছেন। এই আনন্দঘন মুহুর্ত্বে যদি পূজার জন্য ফুল পেতেন, না জানি কেমন হতো!</span><span>”</span></p>
	<p class="txt"><span>কিছুক্ষণ পর শ্রামণটি একটু কেশে নিয়ে তার উপস্থিতির কথা জানাল। আলাপকালে পূজার জন্য ফুলের প্রয়োজন কিনা তা জানতে চায়লে স্থবির বললেন, </span><span>“</span><span>হ্যাঁ শ্রামণ, তা অনেক ভালো হতো। কেননা এই মহাচৈত্যের ধাতুগুলোতে এমন মহান মহান জিনিসের সংগ্রহ আছে যে, যা অন্য কোথাও নেই। তাই ফুল পেলে এমন অতুলনীয় মহাচৈত্যকে কেউ পূজা না করে থাকতে পারে?</span><span>”</span></p>
	<p class="txt"><span>তখন শ্রামণ বলল, </span><span>“</span><span>তাহলে ভন্তে, একটু অপেক্ষা করুন। আমি এক্ষুনি আসছি।</span><span>”</span><span> এই বলে সে ধ্যানে প্রবেশ করল এবং অলৌকিক শক্তিবলে মুহুর্ত্বেই হিমালয়ে চলে গেল। সেখানে তার জলছাঁকনিতে করে ঝলমলে ও সুগন্ধিযুক্ত ফুল (বলা যায় একমুটো ফুল) নিয়ে ফিরল। সেই মুহুর্ত্বে স্থবির চৈত্যের দক্ষিণ দরজা থেকে পশ্চিম দরজায় চলে যাচ্ছিলেন। কিন্তু স্থবির পৌঁছার আগেই শ্রামণ সেই জলছাঁকনিতে করে নিয়ে আসা একমুটো ফুল তাঁর হাতে তুলে দিল। সেই সাথে বলল, </span><span>“</span><span>ভন্তে, এই ফুলগুলো দিয়ে পূজা করুন।</span><span>”</span><span> ফুলগুলো হাতে নিয়ে স্থবির বললেন, </span><span>“</span><span>শ্রামণ, এই ফুলগুলো তো খুবই অল্প, নয় কি?</span><span>”</span><span> শ্রামণ এবার দৃঢ়তার সঙ্গে বলল, </span><span>“</span><span>ভন্তে, আপনি গিয়ে কেবল ভগবানের গুণ স্মরণ করেই পূজা করবেন।</span><span>”</span></p>
	<p class="txt"><span>এরপর স্থবির পশ্চিম দিকের দরজার সিঁড়ি বেয়ে উপরে উঠে গেলেন। ভেতরে একদম বেদীর সম্মুখে চলে গেলেন। সেখানে তিনি পূজার জন্য বেদিতে সাজিয়ে-গুছিয়ে সুশৃঙ্খলভাবে ফুল দিতে শুরু করলেন। দিতে দিতে সমস্ত বেদী ফুলে ফুলে পরিপূর্ণ হয়ে গেল। একসময় ফুলগুলো নীচের দিকে পড়ে গিয়ে দ্বিতীয় বেদীতেও ফুলেফুলে শোভিত করল। দ্বিতীয় বেদীতে ফুলগুলো হাঁটু পর্যন্ত পরিপূর্ণ করল। এবার তিনি দ্বিতীয় বেদী থেকে নীচের ধাপে নেমে গেলেন। নিচের ধাপেও তিনি ফুল দিলেন। অলৌকিক ক্ষমতাবলে সেটাও পূর্ণ হয়ে গেল। নিচের সমস্ত ধাপ পরিপূর্ণ হয়ে গেছে দেখে এবার তিনি ফুল ছিটাতে ছিটাতে একদম ভূমিতে নেমে এলেন। সেখানেও তিনি চৈত্যের প্রাঙ্গণের আশপাশে ফুল দিয়ে পরিপূর্ণ করলেন। একসময় চৈত্যের প্রাঙ্গণও ফুলেফুলে পরিপূর্ণ হয়ে গেল। কিন্তু তখনো সেই একমুটো ফুল আগের মতই রয়ে গেল। যতই দেয়া হোক না কেন, যেন কখনোই ফুরাবে না। এবার স্থবির শ্রামণকে উদ্দেশ্য করে বললেন, </span><span>‘</span><span>শ্রামণ, ফুল তো শেষ হচ্ছে না।</span><span>”</span><span> শ্রামণ বললেন, </span><span>“</span><span>ভন্তে, তাহলে জলছাঁকনি উল্টো করে ধরুন।</span><span>”</span><span> &zwj;স্থবির জলছাঁকনিটাকে উল্টো করে ধরলেন এবং একটু ঝাড়লেন। অমনি সেই ফুলগুলো শেষ হয়ে গেল।</span></p>
	<p class="txt"><span>স্থবির কক্ষ থেকে ফিরে আসার সময় ভাবলেন, </span><span>“</span><span>এই শ্রামণ খুবই অলৌকিক ক্ষমতাসম্পন্ন! তবে এই অলৌকিক ক্ষমতাকে সে কি ধরে রাখতে পারবে?</span><span>”</span><span> তখন স্থবির শ্রামণের ভবিষ্যৎ দেখার চেষ্টা করলেন। দেখতে পেলেন এই শ্রামণ একসময় তার অলৌকিক ক্ষমতা হারিয়ে ফেলবে। কঠিন একটি পরিস্থিতির মধ্যে দিয়ে তাকে যেতে হবে। তাই তিনি শ্রামণকে বললেন, </span><span>“</span><span>শ্রামণ, এই অলৌকিক শক্তিতে তুমি এখন মহা শক্তিধর। কিন্তু এই শক্তিগুলো ভবিষ্যতে যখন আর থাকবে না, তখন এক অন্ধ তাঁতীকন্যার হাতে গুঁড়ো করা যাগু পান করতে হবে তোমাকে।</span><span>”</span></p>
	<p class="txt"><span>কিন্তু শ্রামণের বিধিবাম। তারুণ্যের দোষে সে তার উপাধ্যায়ের কথায় কোনোরূপ বিচলিত হলো না। উপাধ্যায়ের কথা তার হৃদয় নাড়াতে পারল না। এমনকি এভাবে একটুও জিজ্ঞেস করল না যে, </span><span>“</span><span>ভন্তে, তাহলে আমাকে যে কোনো একটি ভাবনার বিষয় বলে দিন, যা দ্বারা গুণান্বিত হয়ে আমি নিজেকে অটুট রাখতে পারি।</span><span>”</span><span> চলে আসার সময় সে এমন ভাবভঙ্গি নিয়ে চলে আসল, যেন উপাধ্যায়ের কথা মোটেও শুনতে পায়নি। কেননা তারুণ্যের দোষে সে বিষয়টা হালকাভাবে নিয়েছিল (যেন এ কিছু না)। সে কেবল মনেমনে এই বলত, </span><span>“</span><span>উপাধ্যায় আমাকে কী যে বলেন, বুঝি না!</span><span>”</span></p>
	<p class="txt"><span>পিণ্ডচারণের সময় হলেও শ্রামণ তার উপাধ্যায়ের সাথে পিণ্ডচারণে যেত না। সে কেবল পিণ্ডচারণের স্থান জেনে নিয়ে অলৌকিক ক্ষমতাবলে আকাশে উঠে মুহুর্ত্বেই সেখানে পৌঁছে যেত। এভাবে প্রত্যেকদিন আকাশপথে পিণ্ডচারণে চলে যেত। স্থবির বিষয়টা বুঝতে পেরে তাকে প্রতিবারেই সতর্ক করে দিতেন। বলতেন, </span><span>“</span><span>শ্রামণ, সম্ভব হলেও তুমি এভাবে চলে এসো না। কেননা সাধারণ লোকের অলৌকিক শক্তি নির্ভরযোগ্য হয় না। এমনকি দীর্ঘস্থায়ীও নয়। যে কোনো সময় ব্রহ্মচর্য জীবনের বিপরীতধর্মী অশোভনীয় ঘটনার সম্মুখীন হলে সেগুলো তৎক্ষণাৎ হারিয়ে যায়। মনের স্থিরতা এনে দেয়া সমাপত্তি হারালে কেউ আর ব্রহ্মচর্য জীবনে দৃঢ়ভাবে চলতে পারে না।</span><span>”</span><span> কিন্তু কে শোনে কার কথা! শ্রামণ যেন তারুণ্যের উত্তাল জোয়ারে মাতাল অন্ধ। তাই স্থবির বারবার মানা করা সত্বেও তা সে শুনতেই চাইত না। আগের মতোই চলতে লাগল। কেবল মনেমনে এভাবে বলত, </span><span>“</span><span>উপাধ্যায় আমাকে কী যে বলেন, বুঝি না!</span><span>”</span><span> একসময় স্থবির আবার কুপবেন বিহারে চলে গেলেন। সেবারেও শ্রামণকে সঙ্গে করে নিয়ে গেলেন। শ্রামণটি সেখানে থাকার সময়েও আগের মতোই আচরণ করল।</span></p>
	<p class="txt">একদিন এক উদ্ভিন্নযৌবনা সুন্দরী তাঁতীকন্যা কুপবেন থেকে বেরিয়েছিল। উদ্দেশ্য, পদ্মপুকুরে ফুল তুলবে। কিছুক্ষণ হেঁটে যাওয়ার পর তাঁতীকন্যা একটি পদ্মপুকুরে নেমে পড়ল। সেখানে মিষ্টি কন্ঠে গান গাইতে গাইতে ফুল সংগ্রহ করতে লাগল। ঠিক এমন সময়ে শ্রামণটিও তার অলৌকিক ক্ষমতাবলে আকাশ পথে সেই পদ্মপুকুরের উপর দিয়ে পিণ্ডচারণে যাচ্ছিল। কিন্তু না, তার আর যাওয়া হলো না। আবর্তে পড়ে যাওয়া অন্ধ জেলের মতো সে ধরা পড়ে গেল। সেই উদ্ভিন্নযৌবনা সুন্দরী তাঁতীকন্যার মিষ্টি গানের সুরের ঝংকারে তার গতিপথ থেমে গেল। মুহূর্তেই তার অলৌকিক শক্তি হারিয়ে গেল। ঠিক যেন একটা ডানাকাটা কাকের মতো হয়ে গেল সে। কিন্তু তার মনের স্থিরতা এনে দেয়া সমাপত্তির কল্যাণে সে সরাসরি পানিতে পড়ল না, বরং ধীরে ধীরে ডুবতে থাকা তুলাবীজের মতো সে ভাসতে ভাসতে পদ্মপুকুর পাড়ে এসে ঠেকল। </p>
	<p class="txt"><span>শ্রামণ তাড়াতাড়ি গিয়ে তার উপাধ্যায়কে ভিক্ষাপাত্র এবং চীবরটি দিয়ে সুন্দরী তাঁতীকন্যার টানে আবার ফিরে এল। স্থবির ঘটনা বুঝে গেলেন। তিনি মনেমনে বললেন, </span><span>“</span><span>আমি আগে যেমনটা দেখেছিলাম, এটা তেমনই হচ্ছে। সুতরাং তাকে আর বাধা দিয়ে লাভ নেই, সে ফিরবে না</span><span>”</span><span> এই ভেবে তিনি আর কিছু না বলে আপন মনে পিণ্ডচারণের জন্য গ্রামে প্রবেশ করলেন।</span></p>
	<p class="txt"><span>এরপর শ্রামণটি সেই পুকুর পাড়ে চলে গেল, যেখানে ঐ মনকাড়া মেয়েটি গান গেয়ে পদ্মফুল তুলছিল। মেয়েটি কখন পানি থেকে উঠে আসবে তার অপেক্ষায় থাকল। ফুল তোলা শেষ হলে মেয়েটি যেই না পুকুর থেকে উঠে আসবে, ঠিক সেই সময়ে পাশ ফিরতেই শ্রামণকে দেখতে পেল। দেখে সে খানিকটা অবাকও হয়ে গেল। কেননা যেই শ্রামণকে সে একটু আগে আকাশে উড়ে যেতে দেখেছিল, সে কিনা এখন মাটিতে? তাও আবার তার জন্যে অধীর আগ্রহে অপেক্ষা করছে। মেয়েটি ব্যাপারটা বুঝে গেল। সে বুঝে গেল যে, তার কারণেই শ্রামণটির এই দশা। তার জন্যেই সে ব্রহ্মচর্য জীবনে উতলা হয়ে পড়েছে। যাইহোক, মেয়েটি পাড়ে উঠে আসার জন্য বলল, </span><span>“</span><span>শ্রামণ, আপনি সরে যান।</span><span>”</span><span> (নিচের কন্টেক্স অনুযায়ী এটি রাগ করে সরে যেতে বলা হয় নি। বোধহয় সে জামাকাপড় পাড়ে রেখেছিল বলে উঠে আসতে পারছিল না। তাই সরে যেতে বলেছিল)। শ্রামণটিও সরে গেল (একটু আড়াল হয়ে গেল যাতে মেয়েটি তার জামাকাপড় গায়ে দিতে পারে)। এরপর মেয়েটি পানি থেকে উঠে এসে তার জামাকাপড় গায়ে দিল এবং শ্রামণটির কাছে গিয়ে জিজ্ঞেস করল, </span><span>“</span><span>ভন্তে, কী হয়েছে?</span><span>”</span></p>
	<p class="txt"><span>শ্রামণ তার আসল কাহিনীটা শোনাল। মেয়েটি তা শুনে অনেক যৌক্তিক ব্যাখ্যা দিয়ে তাকে বুঝাল। গৃহী জীবনের ফিরে গেলে বিপদ-আপদের সম্মুখীন হতে হয় সেকথা জানাল। এমনকি ব্রহ্মচর্য জীবনে যে যে সুবিধাগুলো লাভ করা যায় তাও দেখিয়ে দিল। কিন্তু না, মেয়েটির শত অনুনয়ের পরেও শ্রামণের উতলা মনকে শান্ত করতে পারল না। মেয়েটি মনেমনে চিন্তা করে বলল, </span><span>“</span><span>আমার জন্যেই সে তার অলৌকিক শক্তি হারিয়েছে। সুতরাং তাকে ফিরিয়ে দেয়া মোটেও ঠিক হবে না</span><span>”</span><span> এই ভেবে সে বিবেকের কাছে পরাজিত হল। সে শ্রামণকে কিছুক্ষণ অপেক্ষা করতে বলল।</span></p>
	<p class="txt"><span>এরপর বাড়িতে গিয়ে মেয়েটি তার মা-বাবাকে বিষয়টা জানাল। সেটা জেনে তারাও মেয়ের সাথে চলে আসল। শ্রামণকে তারাও অনেক বুঝাল। কিন্তু কিছুতেই কিছু হলো না। যেহেতু সে তাদের কোনো কথাই শুনল না, তাই তারা শেষবারের মতো বলে দেখল, </span><span>“</span><span>দেখুন শ্রামণ, আমরা উচ্চ বংশীয় বলে আপনার মনে হতে পারে। কিন্তু এমনটা মনে করবেন না। আমরা হচ্ছি গিয়ে তাঁতী। সুতরাং যদি রংকাপড় ছেড়ে গৃহী হয়ে যান, তাহলে কি আমাদের মতো তাঁতীর কাজ করতে পারবেন?</span><span>”</span><span> শ্রামণটি বলল, </span><span>“</span><span>উপাসক, আমি যদি গৃহী হয়ে যাই, তাহলে তাঁতীর কাজই হোক বা ঝুড়ির কাজই হোক তাতে কোনো সমস্যা হবে না। এখন আমাকে কেবল সামান্য একটা কাপড় দিন।</span><span>”</span><span> শেষে কি আর করা! কোমরে পরার জন্য তারা একটা কাপড় দিল এবং তাদের সাথে তাকেও বাড়িতে নিয়ে গিয়ে একে অপরকে বিবাহ বন্ধনে আবদ্ধ করে দিল।</span></p>
	<p class="txt"><span>তাঁতীর কাজ শিখে নিয়ে সে তাঁতীদের সাথে একটা হলরুমে কাজ করত। অন্যদের স্ত্রীরা ভোরে উঠে খাদ্য প্রস্তুত করে নিয়ে আসত, কিন্তু তার স্ত্রী তখন আসত না। অন্যরা তাদের কাজ থেকে উঠে যখন খেতে বসত, সে তখন তার মাকু নিয়ে নাড়াচাড়া করত। তার স্ত্রী দেরীতে এসে পৌঁছালে সে তাকে তিরস্কার করল, </span><span>‘</span><span>তোমার আসতে তো খুব দেরী হয়েছে!</span><span>’</span></p>
	<p class="txt"><span>নারীরা যখন জানে যে কোনো পুরুষের মন তাদের প্রতি অনুরক্ত, তখন নারীরা তাকে দাসের মতো করে ব্যবহার করে, এমনকি সে যদি চক্রবর্তী রাজাও হয়। তাই তার স্ত্রী উত্তর দিল, </span><span>‘</span><span>অন্য লোকদের ঘরে কাঠ, পাতা, লবণ এবং জিনিসপত্র থাকে এবং তাদের বাইরে থেকে সাহায্যকারী ও চাকরবাকর আসে। কিন্তু আমি তো একা। তোমার ঘরের কোনটা কী সেটাও তুমি জান না। খেতে চাইলে খাও, খেতে না চাইলে খেও না।</span><span>’</span></p>
	<p class="txt"><span>সে বলল, </span><span>‘</span><span>তুমি যে কেবল বেলা করেই খাবার এনেছ তাই নয়, আবার কথা দিয়েও মারছ!</span><span>’</span><span> এই বলে রেগেমেগে তাকে আঘাত করার জন্য কোনোকিছু না পেয়ে সে মাকুর কাঠিটা বের করে সেটা দিয়েই তার স্ত্রীর দিকে ছুঁড়ে দিল। কাঠিটা আসতে দেখে তার স্ত্রী তাড়াতাড়ি আধপাক ঘুরে গেল। মাকুর কাঠির কোণাটা ছিল তীক্ষ্ণ এবং স্ত্রী ঘুরে যাওয়ার সময় তা তার চোখের কোণায় ঢুকে গিয়ে সেখানে আটকে গেল। সে দুহাতে চোখ ঢাকল। তার ক্ষত থেকে রক্তের ধারা বেয়ে পড়তে শুরু করল।</span></p>
	<p class="txt"><span>মুহূর্তেই প্রাক্তন শ্রামণের তার উপাধ্যায়ের কথা মনে পড়ল। সে অনুশোচনায় কেঁদেকেঁদে বলল, </span><span>“</span><span>এ কারণেই উপাধ্যায় বলেছিলেন, তোমাকে অন্ধ তাঁতীকন্যার হাতে গুঁড়ো করা যাগু পান করতে হবে।</span><span>”</span><span> হায়রে কপাল!! হ্যাঁ, উপাধ্যায়ের কথা সত্যি হয়ে গেল। </span><span>—</span><span>সম্মপ্পধানৰিভঙ্গো.৪০৭</span></p>
	<p class="txt">এই কাহিনীর মূল শিক্ষা হলো প্রথমত, সন্ন্যাসী হলেও অর্হৎ না হওয়া পর্যন্ত অথবা যাবতীয় আকাঙ্খা শেষ না হওয়া অবধি তার বিচ্যুতি হওয়ার আশঙ্কা অবশ্যম্ভাবী। পণ্ডিত বা শাস্ত্রজ্ঞ অথবা বিখ্যাত ধ্যানী। যেই হোক না কেন সাবধানতা অবলম্বন না করলে পতন অনিবার্য। দ্বিতীয় শিক্ষা হলো, নির্দিষ্ট লক্ষ্যে না পৌঁছা পর্যন্ত অটুট থাকা। তৃতীয় শিক্ষা হচ্ছে, প্রাক্তন শ্রামণের ঘটে যাওয়া রক্তারক্তি কাণ্ড, যা কারো কাম্য নয়। এরপর চতুর্থ বা শেষ শিক্ষা হচ্ছে, বাস্তবতা যেখানে নিষ্টুর, কঠোর ও ধোঁয়াশা, সেখানে চিরস্থায়ী সুখের স্বপ্ন দেখা মূল্যহীন।</p>
	<p class="txt">পরিশেষে, মূল কাহিনীতে যদিও শমথ এবং বিদর্শন থামলে যে সত্যিই ক্ষতির দিকে নিয়ে যায় তা তুলে ধরা হয়েছে। তবে গল্পটির শিক্ষা কেবল ধর্মের দিক থেকে নয়, যে কোনো কাজের ক্ষেত্রে আপনি প্রয়োগ করতে পারেন, আপনার সফলতার জন্যে। সেটা হোক পড়ালেখা অথবা শিল্পশিক্ষা। তাই আমি আশা করবো, আপনি এমন দুর্ভাগ্যজনক উদাহরণকে অনুসরণ না করে, বরং অনুপ্রেরণা হিসেবে নেবেন, ক্রমাগত চর্চা চালিয়ে যাবেন যতক্ষণ না পর্যন্ত আপনার নির্দিষ্ট লক্ষ্যে পৌঁছুতে পারেন।</p>
	</div>
	<div class="react">
	</div>
	</div>
	<h1 class="title" id="calibre_link-20"><span></span><span>তরুণ ভিক্ষুদের মন কি রোবটের মত?</span></h1>
	<div class="post_box">
	<div class="post_txt">
	<p class="txt">তরুণ ভিক্ষুদের সম্বন্ধে আমারও কম সন্দেহ ছিল না যখন গৃহী ছিলাম আর ত্রিপিটক শিক্ষার ঝুলিটা একদম খালি ছিল। তবে এখন শিক্ষার ঝুলিটাতে বুদ্ধের মূল্যবান উপদেশে ভরিয়ে নিচ্ছি তাই সন্দেটা দূর হয়েছে সেটা অন্তত বলতে পারি।</p>
	<p class="txt">ব্যাপারটা বুদ্ধের শিক্ষার নিড়িকে বিচার না করলে আসলে এরকম প্রশ্নের জন্ম দেয়া বা সন্দেহ করাটাই স্বাভাবিক। অন্য ধর্মাবলম্বীদের তো সত্যি সত্যি এটি প্রশ্নের বিষয়। কেননা এই ঝলমলে রঙিন দুনিয়ায় কতো কিছুই না পার্থিব ভোগের বিষয়, যা সারা জীবন উপভোগ করলেও ফুরাই না। এখন তো আরো আধুনিক যুগ, আরো উন্নত। তাই এ যুগে তরুণ সন্ন্যাসীরা আসলে কী করেন? জীবন কাটিয়ে দেন-বা তাঁরা কী করে! তাঁদের কি কোনো ইচ্ছা জাগে না? বিপরীত লিঙ্গের (নারীর) প্রতি তাঁদের কি কোনো টান নেই? একটু সাহিত্যের ভাষায় বলতে গেলে তাঁদের সৃষ্টির শাশ্বত প্রেম কি মৃত অথবা মরে যায়? না কি তাঁদের মন রোবটের মতো যা ইন্দ্রিয়ের অনুভূতি কিছুই বোঝে না? আসলে তাঁরা সুদীর্ঘ একটা রসকষহীন (কেন রসকষহীন বললাম তা নিচে টের পাওয়া যাবে) জীবন কাটিয়ে দেন কীভাবে?</p>
	<p class="txt">সংসার করে বুড়ো বসয়ে না হয় একটা কথা। তখন অন্তত বাসি হয়ে যাওয়া ভোগ্যবস্তুতে কম চাহিদা থাকত <span dir="rtl">(আসলে কি </span>তাই?)। কিন্তু তরুণ ভিক্ষুরা তো এখনো &zwj;উদ্দীপ্ত, প্রস্ফুটিত ফুলের মতো যৌবন। এখনো চৌকাট ডিঙিয়ে যাওয়া অস্থির প্রান্তে বাঁধভাঙা উদ্দাম আবেগ। মনে অজস্র স্বপ্নের সম্ভার বুকে চাপা দিয়ে কেবল একটি বৃত্তের মধ্যে ডুবে থাকা কিভাবে সম্ভব! যে বয়সে প্রতিটি তরুণ মুক্ত বিহঙ্গের মতো উন্মুক্ত ঘন মেঘের নীলিমা ছুঁয়ে যেতে চায়, সে বয়সে কিনা তাঁরা গৈরিক বসন পরিধান করে মা-বাবা, ভাই-বোন, বন্ধু-বান্ধব আত্মীয়-স্বজন এমনকি জীবন-যৌবন সবকিছু ত্যাগ করে এ অবস্থা?</p>
	<p class="txt"><span>একবার রাজবন বিহারে থাকাকালীন কোন একটা ইউনিভার্সিটির (নামটা মনে নেই) একদল বাঙালী তরুণ-তরুণী রাজবন বিহার দর্শন করতে এসেছিলেন। একঁফাকে তাদের সাথে আমার তাদের ধর্মমত সম্পর্কে কথা হয়। এক পর্&zwnj;যায়ে তাঁরা (ছেলেরা) আমাকে বললেন, </span><span>“</span><span>ভন্তে, আপনারা খুবই নিষ্টুর। আর আপনাদের জীবনও একদম রসকষহীন।</span><span>”</span><span> আমি বললাম এরকম মনে হলো কেন? তাঁরা বললেন, </span><span>“</span><span>এই যে আপনারা বিয়ে না করে মেয়েদেরকে কষ্ট দিচ্ছেন। আমাদের ধর্মে আল্লাহ পাক তো প্রত্যেকের জন্য একটি করে নারী সৃষ্টি করেছেন। তাদেরকে কষ্ট দেয়া কি ঠিক?</span><span>”</span><span> পাশে থাকা মেয়েরা লজ্জাবতী লতার মতো মুচকি হাসিতে একটু একটু মিইয়ে পড়ছিলেন তখন। আমি বললাম, </span><span>“</span><span>দেখুন, বিষয়টা আপাতদৃষ্টিতে এমন মনে হলেও আসলে ঠিক সেরকম নয়। কষ্ট দেয়া বা নিষ্টুর হওয়ার বিষয় এটা নয়। কেননা কষ্ট দেয়া বা নিষ্টুরতা তখনই বোঝায় যখন কেউ কাউকে শারিরীক বা মানসিকভাবে আঘাত করে। আপনারা যদি আমাদের এই ধর্মীয় বৈশিষ্ট্যের আরো গভীরে প্রবেশ করেন তাহলে মেয়েদেরকে কষ্ট দেয়ার বিষয় কখনো খুঁজে পাবেন না।</span><span>”</span></p>
	<p class="txt">আগে তো চাকমা সমাজে এ বিষয়টা ছিল একদম রাতের অন্ধকারের মতো আচ্ছন্ন। তখন বলা হতো প্রব্রজ্যা নেওয়ার সবচেয়ে উপযুক্ত সময় হচ্ছে বুড়ো বয়স। এ বয়সটার মতো&nbsp;উপযুক্ত বয়স&nbsp;নাকি দ্বিতীয় আরেকটা হয় না। এমনকি প্রবজ্যা হতোও একদম জীবনের শেষ বয়সে। অর্থাৎ বিয়েসাদী করে ছেলেপুলে লাভ করে, এরপর তাদেরকে বিয়েসাদী করিয়ে বোনাস হিসেবে নাতি-নাতনি পেয়ে তারপরই প্রবজ্যার কথা ভেবে বসত। সেটাও আবার হলে হলো না হলে নাই।</p>
	<p class="txt"><span>তবে বর্তমানে বনভন্তের কল্যাণে সেই ধারণাটা অনেকটা লোপ পেয়েছে বলা যায়। কেননা তিনিই তো বীরের মতন দেখিয়ে দিয়েছেন তরুণ বয়সেও প্রবজ্যা নিয়ে সফলতা লাভ করা যায়। তিনি সেটা পেরেছেন বলে, দেখিয়েছেন বলে অনেকে তরুণ বয়সে প্রবজ্যা নিয়ে তার শিষ্যত্ব গ্রহণ করেছেন, এখনো করছেন এবং ভবিষ্যতেও করবেন। তবে ধারণাটা পুরোপুরি উধাও হয়েছে বলা যাবে না। কেননা তরুণ ভিক্ষুদেরকে এখনো সন্দেহের চোখে তাকানো হয় যে, </span><span>“</span><span>এই ভিক্ষু এই মুহুর্ত্বে লম্বা লম্বা লেকচার দিলেও না জানি কবে চেরেত্তং করে (রংকাপড় ছেড়ে চলে যাওয়া)।</span><span>”</span></p>
	<p class="txt">যাইহোক, তরুণ ভিক্ষুদের নিয়ে যে-ই মতবাদ প্রচলিত থাক না কেন এখন আমরা নজর দেব বুদ্ধের সময়কালের একটি কথোপকথনের দিকে। সেই&nbsp;কথোপকথনটাও এমনি একটি সন্দেহপ্রবণ বিষয় যেটা তরুণ ভিক্ষুদেরকে নিয়ে করা হয়েছিল। এটি হচ্ছে সংযুক্ত নিকায়ের একটি সূত্রে। সেখানে রাজা উদেন ও পিণ্ডোল-ভারদ্বাজ ভন্তের মধ্যে অসম্ভব সুন্দর একটি কথোপকথন। আশাকরি আগ্রহী পাঠক তরুণ ভিক্ষুদের প্রতি আপনার জমে থাকা সন্দেহের অর্থহীন বিষয়টি আমার মতো দূর হয়ে যাবে। চলুন তাহলে সেই কাঙ্ক্ষিত বিষয়টাকে তুলে ধরা যাক<span dir="rtl">: </span></p>
	<p class="txt"><span>কৌশাম্বির রাজা উদেন পিণ্ডোল-ভারদ্বাজ ভন্তেকে এভাবে জিজ্ঞেস করলেন, </span><span>“</span><span>ভন্তে ভারদ্বাজ, কীভাবে এটি সম্ভব যে, এই তরুণ ভিক্ষুরা, যারা এখনো উদ্দীপ্ত ও দুরন্তপনা যুবক, তাদের চুল এখনো ঘনকালো, প্রস্ফুটিত ফুলের মতো যৌবন। তারা জীবনের তুঙ্গ সময়ে ইন্দ্রিয়সুখ ভোগ না করেই ব্রহ্মচর্য জীবন পরিপূর্ণভাবে এবং যথাযথভাবে অনুশীলন করতে পারে একদম জীবনের শেষ দিনগুলো পর্যন্ত?</span><span>”</span></p>
	<p class="txt"><span>“</span><span>মহারাজ, আমাদের ভগবান, যিনি অর্হৎ, সম্যকসম্বুদ্ধ, তিনি জানেন ও দেখেন। তাই তিনি বলেছেন, </span><span>‘</span><span>ভিক্ষুগণ, এসো। যে নারীটি হচ্ছে মায়ের সমতুল্য, তাকে মা হিসেবেই ভাবো। যে নারীটি বোনের সমতুল্য, তাকে কেবল বোন হিসেবে ভাবো, যে নারীটি কন্যার সমতুল্য, তাকে কেবল কন্যা হিসেবে ভাবো।</span><span>’</span><span> এভাবেই এই তরুণ ভিক্ষুরা, যারা এখনো উদ্দীপ্ত ও দুরন্তপনা যুবক, যাদের চুল এখনো ঘনকালো, প্রস্ফুটিত ফুলের মতো যৌবন, তারা জীবনের তুঙ্গ সময়ে ইন্দ্রিয়সুখ ভোগ না করেই ব্রহ্মচর্য জীবন পরিপূর্ণভাবে এবং যথাযথভাবে অনুশীলন করতে পারে একদম জীবনের শেষ দিনগুলো পর্যন্ত</span><span>”</span></p>
	<p class="txt"><span>“</span><span>কিন্তু ভন্তে, মন তো খুবই চঞ্চল। মাঝে মাঝে এমনও তো হতে পারে, যখন তারা যাদেরকে কেবল মা হিসেবে, কেবল বোন হিসেবে অথবা কেবল কন্যা হিসেবে ভাবে, তাদেরকে নিয়েও তো কামসুখের চিন্তা জাগতে পারে। এছাড়া অন্য কোনো কারণ কি আছে, যার দ্বারা এই তরুণ ভিক্ষুরা</span><span>…</span><span> তারা ব্রহ্মচর্য জীবন পরিপূর্ণভাবে এবং যথাযথভাবে অনুশীলন করতে পারে একদম জীবনের শেষ দিনগুলো পর্যন্ত?</span><span>”</span></p>
	<p class="txt"><span>“</span><span>মহারাজ, ভগবান বলেছেন, </span><span>‘</span><span>ভিক্ষুগণ, এসো। এই দেহকে অনুধাবন করো। পায়ের তলার উপর থেকে মাথার চূড়ার নিচ পর্যন্ত দেখ, যা চামড়া দিয়ে আবৃত, বহু ধরনের অশুচি জিনিস দিয়ে পরিপূর্ণ। এই দেহে আছে চুল, লোম, নখ, দাঁত, চামড়া, মাংস, পেশীতন্তু, হাড়, হাড়ের মজ্জা, কিডনি, হৃদপিণ্ড, যকৃৎ, ঝিল্লি, প্লীহা, ফুসফুস, অন্ত্র, অন্ত্রগুণ, পাকস্থলী, মল, পিত্ত, শ্লেষ্মা, পুঁজ, রক্ত, ঘাম, চর্বি, অশ্রু, তেল, লালা, লসিকা, প্রস্রাব।</span><span>’</span><span> এভাবেই অুধাবন করে এই তরুণ ভিক্ষুরা... তারা ব্রহ্মচর্য জীবন পরিপূর্ণভাবে এবং যথাযথভাবে অনুশীলন করতে পারে একদম জীবনের শেষ দিনগুলো পর্যন্ত।</span><span>”</span></p>
	<p class="txt"><span>“</span><span>ঠিক আছে ভন্তে। যেসব ভিক্ষু দেহ, শীল, মন ও বিদর্শন শিক্ষা করে, তাদের জন্য সেটি না হয় সহজ হলো। কিন্তু যারা সেগুলো করে না, তাদের জন্য তা কঠিনই তো বটে। মাঝে মাঝে কোনো লোক ভাবে, </span><span>“</span><span>আমি এটিকে ঘৃণিত বস্তু হিসেবে দেখব।</span><span>”</span><span> কিন্তু হয় কী, সে সেটিকে আকর্ষণীয় হিসেবে উল্টোটাই দেখে। আরো অন্য কোনো কারণ কি আছে যার দ্বারা এই তরুণ ভিক্ষুরা... তারা ব্রহ্মচর্য জীবন পরিপূর্ণভাবে এবং যথাযথভাবে অনুশীলন করতে পারে একদম জীবনের শেষ দিনগুলো পর্যন্ত?</span><span>”</span></p>
	<p class="txt"><span>“</span><span>মহারাজ, ভগবান বলেছেন, </span><span>“</span><span>ভিক্ষুগণ, এসো। তোমাদের ইন্দ্রিয়দ্বারগুলোকে সুরক্ষিত রাখ। চোখ দিয়ে কোনো জিনিস দেখে সেটার সার্বিক চেহারাকে আঁকড়ে ধরে থেকো না। খুঁটিনাটি বিষয়কেও আঁকড়ে ধরে থেকো না। কারণ, চোখ ইন্দ্রিয়কে অসংযত করে বাস করলে লোভ, শোক এবং অন্যান্য খারাপ অকুশল বিষয়গুলো তার দিকে প্রবাহিত হয়। তাই এর সংযমের জন্য সচেষ্ট হও, এটিকে সুরক্ষিত রাখ এবং সংযম রক্ষা কর। শব্দ শুনে, গন্ধ পেয়ে, স্বাদ পেয়ে, স্পর্শ পেয়ে, মানসিক বিষয়কে অনুভব করে সেটার সার্বিক চেহারাকে আঁকড়ে ধরে থেকো না, খুঁটিনাটি বিষয়কেও আঁকড়ে ধরে থেকো না।</span></p>
	<p class="txt"><span>কারণ কানইন্দ্রিয়কে, নাকইন্দ্রিয়কে, জিহ্বাইন্দ্রিয়কে, কায়ইন্দ্রিয়কে, মনইন্দ্রিয়কে অসংযত করে বাস করলে লোভ, শোক এবং অন্যান্য খারাপ অকুশল বিষয়গুলো তার দিকে প্রবাহিত হয়। তাই এর সংযমের জন্য সচেষ্ট হও, এটিকে সুরক্ষিত রাখ এবং সংযম রক্ষা কর।</span><span>’</span><span> এভাবেই এই তরুণ ভিক্ষুরা, যারা এখনো উদ্দীপ্ত ও দুরন্তপনা যুবক, যাদের চুল এখনো ঘনকালো, প্রস্ফুটিত ফুলের মতো যৌবন, তারা জীবনের তুঙ্গ সময়ে ইন্দ্রিয়সুখ ভোগ না করেই ব্রহ্মচর্য জীবন পরিপূর্ণভাবে এবং যথাযথভাবে অনুশীলন করতে পারে একদম জীবনের শেষ দিনগুলো পর্যন্ত।</span><span>”</span><span> </span><span>স</span><span>.</span><span>নি</span><span> </span><span>১৬</span><span>.</span><span>১২৭</span></p>
	</div>
	<div class="react">
	</div>
	</div>
	<h1 class="title">বুকওয়ার্ম ও পূজ্য বনভন্তে </h1>
	<div class="post_box">
	<div class="post_txt">
	<p class="txt">বইপ্রেমীদের ইংরেজিতে একটা সুন্দর বিশেষণ জুড়ে দেয়া হয়। শব্দটা আমার বেশ পছন্দের। সেটা হচ্ছে Bookworm বা বইপোকা। আমার কাছে এর সহজ ব্যাখ্যা হতে পারে, যারা আসলে বই না পড়ে থাকতে পারে না। বইয়ের খসখসে পৃষ্টা না উল্টালে যাদের মন আকুলিবিকুলি করে আর মনেমনে শূন্যতাময় কী যেন একটা “নেই নেই” ভাব জাগে। </p>
	<p class="txt">বিশ্বের নামকরা ধনকুবের বিলগেটসও নাকি ছোটবেলা থেকেই বই পড়তেন।  সেই ছোটবেলা থেকে আজ অব্দি তিনি ‘বুকওয়ার্ম’ই রয়ে গেছেন। তিনি নাকি বছরে প্রায় ৫০টি’র মত বই পড়েন। কাজের ফাঁকে, এমনকি কোনো ছুটিতে গেলেও তার সঙ্গী হিসেবেও থাকে বই। এছাড়াও পৃথিবীতে সফলদের কীর্তিগাথায় জানা যায় তাদের সফলতার পেছনে একটা অংশ জুড়ে থাকে নিরব বন্ধু বই।  </p>
	<p class="txt">এবার আমি এমন একজন বিখ্যাত ব্যক্তির কথা জানাব যা আপনাকে মনের অজান্তে ভাবিয়ে তুলবে যে, “তিনিও এমন ছিলেন?” অবশ্য তাঁর জীবনশৈলী বিলগেটসদের থেকে অনেক আলাদা। কিন্তু কালজয়ী ব্যক্তিদের মত দৃঢ়চেতা ও বৈশিষ্ট্যমণ্ডিত। তিনি আর কেউ নন আমাদের সকলের পূজ্য শ্রদ্ধেয় বনভন্তে। আমরা তাকে সবাই চিনি। কিন্তু খুব কম জনেই জানি তাঁর একটা গুণের কথা, অর্থাৎ তিনি একজন বড় মাপের বই পড়ুয়া বা পাঠক ছিলেন। </p>
	<p class="txt">এখন আমি পূজ্য বনভন্তের সেই বইপড়া গুণটির সম্পর্কে আলোচনা করব। একদম ছোটবেলা থেকেই বনভন্তে ছিলেন নিষ্ঠাবান সিরিয়াস এক পাঠক। সহজ ভাষায় যাকে বলে Bookworm বা বইপোকা। তাঁর জীবনের দিকে দৃষ্টিপাত করলে দেখতে পাই, গৃহীজীবনে তিনি খুব বেশি অ্যাকাডেমিক লেখাপড়া করেননি। তিনি মিডল ইংলিশ স্কুলের ক্লাস ফোর পর্যন্ত পড়েন মাত্র। প্রথাগত শিক্ষার প্রতি তাঁর তেমন কোনো আগ্রহই ছিল না। তাই এর চেয়ে বেশি পড়া হয়ে ওঠেনি তাঁর। তবে সেই ছেলেবেলা থেকে বৈরাগ্যমূলক ধর্মীয় বইপত্রসহ সাহিত্য, জ্ঞানবিজ্ঞানের নানান বই পত্রের প্রতি তাঁর আকর্ষণ ছিল প্রবল। সেজন্য তিনি স্কুলের প্রথাগত শিক্ষা ছেড়ে দিলেও একেবারে বইপত্র পড়া থামিয়ে দেননি কখনোই। </p>
	<p class="txt">তাঁর স্মৃতিশক্তি ছিল অত্যন্ত তীক্ষ্ণ। এককথায় অসাধারণ। তাঁর দেশনা ও অনেক সিনিয়র ভন্তের স্মৃতিচারণে জানতে পারি সেই বুড়ো বয়সেও গৃহীজীবনে পড়া বইয়ের কোনো বিশেষ ডায়ালগ, গাথা, কবিতার অংশবিশেষ অথবা তার দেখা কোনো এক অসাধারণ যাত্রাপালার অসাধারণ সব ডায়ালগ হুবহু এবং অবলীলায় মুখস্থ বলে যাচ্ছেন। যেখানে বয়সের ভারে এই সময়ে ইন্দ্রিয়গুলো ক্ষীণ হয়ে যায় সেখানে ৮০/৯০ বছরের বয়স্ক ব্যক্তির মুখ থেকে এমন কিছু শুনতে পেলে বিস্ময়ে থ হয়ে যাওয়া ছাড়া আর কোনো উপায় থাকে না। ব্যক্তিগতভাবে পূজ্য ভন্তে কেমন সিরিয়াস পাঠক ছিলেন সেটি চাক্ষুষ দেখার সৌভাগ্য আমার হয়নি। কারণ তাঁর পরিনির্বাণের কয়েকবছর পরেই আমি তাঁর অনুশাসনে চলে আসি। তবে সিনিয়র ভন্তেদের স্মৃতিচারণ ও কিছুকিছু ছবির মধ্যে স্পষ্টই বুঝা যায় যে, তিনি অসম্ভব বই পড়ুয়া ছিলেন। </p>
	<p class="txt">তিনি নাকি কোনো একটা ধর্মীয় বই পড়া শুরু করে দিলে সেই বইটির মাঝে এমনভাবে ডুবে যেতেন আশেপাশে কী ঘটছে না ঘটছে সেদিকে বিন্দুমাত্রও খেয়াল হতো না। এমনকি কাছে গিয়ে পায়ে ধরে বন্দনা করতে চাইলেও নাকি অনেক সময় সামান্য বিরক্তিবোধ প্রকাশ করতেন। শ্রদ্ধেয় করুণাবংশ ভন্তে তাঁর “আজন্ম পাঠক বনভন্তে” নামক এক অনুচ্ছেদে লিখেছেন তাঁর জীবনে দেখা সবচেয়ে মনোযোগী পাঠক হচ্ছেন নাকি পূজ্য বনভন্তে। তিনি নাকি বনভন্তের মতো নিষ্ঠাবান, একাগ্র ও সিরিয়াস পাঠক খুব কমই দেখেছেন। </p>
	<p class="txt">এটি ভাববার বিষয় যে, কতটুকু সাহিত্যপ্রেমী হলে এভাবে জীবনের শেষপ্রান্তে এসেও বই পড়া যায়। কতটুকু জ্ঞানপিপাসু হলে এভাবে জরাগ্রস্থতাকে উপেক্ষা করে জ্ঞানাহোরণ করা যায়। আসলে প্রত্যেক জ্ঞানী ব্যক্তি শেষ নিশ্বাস অবধি জ্ঞানসমুদ্রে মুক্তো কুড়িয়ে যান। তাই আমার মতে পূজ্য বনভন্তেও ছিলেন নিঃসন্দেহে একজন বুকওয়ার্ম ধরনের বৌদ্ধ সাহিত্যনুরাগী মহান জ্ঞানী ব্যক্তিত্ব? আমাদের প্রত্যেকের উচিত এই মহান ব্যক্তির গুণগুলোর দ্বারা অনুপ্রাণিত হয়ে তা হৃদয়ে ধারণ করা। তাই আসুন আমরাও বৌদ্ধ সাহিত্যচর্চায় (ত্রিপিটক অধ্যায়ন) মনোনিবেশ করি। </p>
	</div>
	<div class="react">
	</div>
	</div>
   
	`;
	var url = location.href.includes('app.html')
	if(!url){
		console.log(url)
		document.getElementById('post_container').innerHTML = post_txt
		readhelper();
	}else{
		//MonkAuthor[0][2] = 20
	}
	console.log('scdscj')